<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--74</head>
          <docDate when="2006-03-14">2006-03-14</docDate>
        </div>
      </front>
      <body>
        <div>
          <note n="8e306ddb">
            ﻿
          </note>
          <note n="70d370c5">
            Riksdagens protokoll
          </note>
          <note n="f3a58a5e">
            2006/07:74
          </note>
          <note type="date" n="754adad8">
            Onsdagen den 14 mars
          </note>
          <note n="f8a33b46">
            Kl. 09:00 - 20:49
          </note>
          <note n="e1c5f733">
            1 § Aktuell debatt: Klimatet
          </note>
          <note type="speaker" n="e4336a3f">
            Anf. 1 CARL B HAMILTON (fp):
          </note>
          <u who="unknown" xml:id="i-03a19f0d8732d25b-0" n="ea916b53">
            <seg n="8edd4ac1">
              Herr talman och värderade tv-tittare! Folkpartiet liberalerna
              har begärt debatten just nu på grund av två rapporter som nyligen
              har lagts fram om klimatförändringar i världen.
            </seg>
            <seg n="e54df6b3">
              Nyss publicerade FN:s klimatpanel sin fjärde rapport om klimatförändringar.
              Sålunda skriver i den rapporten naturvetarna: Det finns en ökad
              säkerhet kring bestämningen av den observerade globala uppvärmningen
              och dess orsaker och huvuddelen av den uppvärmning som skett sedan
              år 1950 är mycket sannolikt orsakad av ökade halter av växthusgaser
              i atmosfären.
            </seg>
            <seg n="a60942ea">
              Som en illustration av detta anger man att under de tolv senaste
              åren har elva av de varmaste åren sedan år 1850 inträffat. Elva
              av de tolv varmaste åren sedan år 1850 har alltså varit de senaste
              tolv åren.
            </seg>
            <seg n="2254efb1">
              Detta är vårt utgångsläge. Författarna och naturvetarna säger
              att de nu överlämnar sin rapport och dess resultat till politiker
              och andra beslutsfattare för åtgärder mot temperaturökningen.
            </seg>
            <seg n="c108054d">
              Vilka är då åtgärderna, och vad kostar de? De frågorna tas upp
              i en andra rapport, den så kallade Sternrapporten, som innehåller
              framför allt en ekonomisk analys av klimatförändringar och metoder
              och styrmedel för att hantera situationen.
            </seg>
            <seg n="f7cdb8d4">
              Ett första syfte med den här debatten är rimligen att klarlägga
              i vilken utsträckning partierna accepterar den verklighetsbeskrivning
              som är ganska samstämmig i de två rapporterna.
            </seg>
            <seg n="9fb30180">
              Framför allt bör vår debatt handla om vilka politiska mål och
              medel som kan och bör användas nationellt och internationellt
              för att stabilisera temperaturökningen på vår jord.
            </seg>
            <seg n="e1d2dcba">
              Denna politiska uppgift förefaller helt möjlig att lösa. Ju tidigare
              och mer internationellt vi arbetar, desto mindre svår blir uppgiften.
            </seg>
          </u>
          <note type="speaker" n="af76c508">
            Anf. 2 Miljöminister ANDREAS CARLGREN (c):
          </note>
          <u who="unknown" xml:id="i-6d00475251a1521e-0" n="ea916b53">
            <seg n="edc6596f">
              Herr talman! Jag välkomnar verkligen Folkpartiets initiativ att
              be om den här debatten. De två rapporter som Carl B Hamilton nämner
              visar bakgrunden. Det är också en del i att klimat- och energifrågorna
              för första gången har dominerat ett EU-toppmöte.
            </seg>
            <seg n="386ddd9a">
              Alliansregeringen hörde till de allra första att ta ställning
              för att minska utsläppen av växthusgaser med 30 procent till år
              2020. Det drev på de regeringar som var mer ovilliga. EU har nu
              enats kring de mest radikala och ambitiösa mål som någon ländergrupp
              har ställt upp.
            </seg>
            <seg n="ebc23c6f">
              Det innebär att EU har tagit ledningen för att nå en ny global
              överenskommelse om klimatet senast år 2009. Siktet är att engagera
              USA i arbetet och dra in snabbt växande ekonomier som Kina och
              Indien. Sverige ska axla sitt ansvar under det svenska ordförandeskapet.
            </seg>
            <seg n="765eb6ce">
              Alliansregeringen vill att Sverige ska visa ledarskap både genom
              det vi gör här hemma och internationellt. Sverige ska vara en
              ledande förebild för ett modernt samhälle, som är miljöanpassat
              och byggt på hållbara resurser, där en tillväxtvänlig politik
              kan bedrivas i samklang med jordens klimatvillkor.
            </seg>
            <seg n="6df8d9d0">
              Därför bedrivs nu ett intensivt arbete runt om i landet, och
              alliansregeringen bidrar. Jag ska snabbt läsa upp olika åtgärder
              vi genomför.
            </seg>
            <seg n="2547f166">
              Så ser listan av insatser ut. Kom sedan inte och säg att inget
              görs och att det mesta stannar av! Dessutom ska mer ske framöver.
            </seg>
            <seg n="3b7b46e9">
              För det första: Om klimatet ska kunna räddas måste vi runt om
              på jordklotet leva i samklang med jordens klimatvillkor. På toppmötet
              sade EU:s ledare att industriländerna behöver klara utsläppsminskningar
              på uppemot 80 procent till år 2050. Klimatfrågan är global och
              kräver ett globalt svar. När vi gör Sverige till en förebild vill
              vi ha tryggheten att de nödvändiga förändringarna också görs jorden
              runt.
            </seg>
            <seg n="9854293e">
              För det andra: EU är Sveriges hemmaplan. När bilarna på den europeiska
              marknaden nu måste minska sina klimatutsläpp gäller det också
              bilarna här hemma. När taket för utsläppshandeln nu sänks i EU
              gäller det också industrier och energianläggningar här hemma.
              När EU:s toppmöte satte bindande mål för minskade utsläpp och
              mer av både förnybar energi och biobränslen innebär det mindre
              utsläpp och mer miljövänlig energi också här hemma.
            </seg>
            <seg n="260a5e5f">
              För det tredje: Vägen till ett miljö- och klimatanpassat samhälle
              går över brett samarbete runt om i det svenska samhället. Allianser
              måste skapas över traditionella gränser: mellan politiker och
              näringsliv, mellan regering och opposition, mellan företag och
              forskare. Att vara en alliansregering innebär att utöva det ledarskap
              som krävs för att sådana allianser ska bli möjliga. Därför har
              vi bildat Kommissionen för hållbar utveckling under statsministerns
              ledning. Därför bjuder vi också in alla riksdagspartier till den
              parlamentariska beredningen för klimatfrågor. Och därför har det
              vetenskapliga rådet bildats.
            </seg>
            <seg n="0fb68adf">
              För det fjärde: Vägen till ett miljö- och klimatanpassat samhälle
              går också över utveckling av teknik, marknader och näringsliv.
              Det handlar om utveckling i riktning mot en lågfossilenergiekonomi.
              Genom innovationer och ny teknik har vi människor löst stora uppgifter
              förr. Den svenska miljötekniksektorn omsätter drygt 100 miljarder
              kronor och ger mer än 50 000 jobb. Och potentialen blir större
              när länder runt om i världen klimatanpassas. Men Sverige rankas
              en bra bit ned på Europalistan för omsättning i miljötekniksektorn.
              Mer behöver göras. Politiken ska skapa villkoren och näringslivet
              behöver gå i spetsen för att ta vara på chanserna och skapa nya
              jobb och större export.
            </seg>
            <seg n="c29ab1a1">
              Därför satsar regeringen både stort och brett på forskning, också
              tillsammans med näringslivet. När regeringen i år satsar ½ miljard
              kronor och nästa år 400 miljoner kronor på klimatinvesteringar
              är det med sikte på det förslag om en klimatmiljard som vi kommer
              att lägga fram framöver.
            </seg>
            <seg n="1348311d">
              Den offentliga sektorn ska skynda på utvecklingen. Miljökraven
              vid offentlig upphandling ska skärpas. Regeringen har i dag lämnat
              en handlingsplan till riksdagen för arbetet i kommuner, landsting
              och stat. För att stödja miljökrav i offentlig upphandling får
              Miljöstyrningsrådet 10 miljoner kronor under 2007 och 6 miljoner
              2008 och 2009.
            </seg>
            <seg n="759ff5dd">
              En av de svenska utmaningarna är att klimatanpassa trafiken.
              Sverige är ett stort land med långa avstånd. Vi klarar oss inte
              utan bilen. Men bilåkandet får inte förstöra klimatet. Utan bilen
              stannar Sverige, men utan miljöanpassad bilism tvingas bilen stanna
              för klimatets skull. Steg för steg ska skatter och ekonomiska
              styrmedel gynna miljövänliga val. Det är inte bilen som ska straffas
              ut, utan belastningen på klimat och miljö.
            </seg>
            <seg n="753196c7">
              Miljöbilsförsäljningen stiger nu månad för månad. Den miljöbilspremie
              regeringen ska införa kommer ytterligare att stimulera utvecklingen.
              Det ska löna sig att vara miljövänlig.
            </seg>
            <seg n="40eecd62">
              För att göra det möjligt för miljömedvetna bilägare att efterkonvertera
              bensindrivna bilar till alternativa drivmedel lägger regeringen
              nu fram förslag som gör att Vägverket kan godkänna typkonverteringssatser.
              Lagändringen kan gälla från den 1 januari 2008.
            </seg>
            <seg n="0570d1b4">
              Både konsumenterna och bilindustrin ska ha klara spelregler.
              I dag spretar regler och definitioner för miljöbilar. Regeringen
              kommer att presentera en nationell definition, som gynnar lägre
              utsläpp och snålare energiförbrukning och som man kan hålla sig
              till över hela landet, i regelverk och vid upphandling.
            </seg>
            <seg n="078e507c">
              Det måste bli lättare för konsumenterna att välja miljön. Därför
              ska regeringen lägga fram förslag om miljömärkning av personbilar.
              Vi kommer att bygga på förslag i höst från Konsumentverket med
              Vägverket och Naturvårdsverket. Det kan jämföras med hur vi i
              dag märker vitvaror som visar energiförbrukning.
            </seg>
            <seg n="63297a3e">
              Sverige ligger långt framme i utvecklingen, men globalt sett
              är vi ett litet samhälle. Hur ska vi ta vara på våra möjligheter
              och vårt ansvar? Jag är själv övertygad om att den stora utmaningen
              för vår generation av politiker är att i bred samverkan åstadkomma
              lösningarna. Frågan ställs till sist också till var och en som
              sitter här i kammaren, vald som svenska folkets representant:
              Kan vi gräla oss ur klimatproblemen eller behöver vi samarbeta?
              Det är bra att inleda en debatt som den i dag med att ställa den
              frågan också till oppositionen.
            </seg>
          </u>
          <note type="speaker" n="6906bdda">
            Anf. 3 CARL B HAMILTON (fp):
          </note>
          <u who="unknown" xml:id="i-03a19f0d8732d25b-1" n="ea916b53">
            <seg n="3f76de1d">
              Herr talman! Tack, Andreas Carlgren, för anförandet och för den
              mycket omsorgsfulla genomgången av regeringens politik och den
              svenska situationen!
            </seg>
            <seg n="3c8a48dd">
              De naturvetenskapliga resultaten är ett bättre beslutsunderlag
              än det som politiker normalt har, skulle jag vilja hävda. Klimatförändringen
              är ett allvarligt globalt hot, och utvecklingen kräver snabba
              och globala åtgärder.
            </seg>
            <seg n="1f27f11f">
              Av växthusgaserna utgörs ungefär 80 procent av koldioxid. Av
              de globala utsläppen kommer 1213 procent från EU-länderna. Sveriges
              bidrag till de globala koldioxidutsläppen är endast 0,2 procent.
            </seg>
            <seg n="da7780c7">
              Slutsatsen av detta är inte att Sverige kan slå sig till ro,
              utan slutsatsen är att vi måste vidta åtgärder både hemma, i Europa
              och globalt. Vi har ingen trovärdighet om vi ska uppmana andra
              länder att vidta åtgärder. Vi har ingen möjlighet att övertyga
              andra om vi inte själva vidtar åtgärder på hemmaplan. Vad vi gör
              i Sverige betyder inte så mycket globalt om vi bara tittar på
              insatserna för koldioxidutsläppen. Men det har en helt avgörande
              betydelse för vår förmåga och trovärdighet när det gäller att
              övertyga andra länder om att de ska vidta åtgärder och delta i
              internationella, bindande överenskommelser.
            </seg>
            <seg n="e2facbd8">
              Den beslutssituation som vi världssamfundet står inför är unik
              på flera sätt. Det finns en fördröjning mellan utsläppen av växthusgaser
              och deras effekt på temperatur och havsnivåer. Redan har temperaturen
              i världen sedan mitten på 1800-talet stigit med 0,74 grader. Även
              om vi stannar alla utsläpp i dag lär vi inte kunna hindra att
              den stiger med upp till 2 grader.
            </seg>
            <seg n="ff07bec4">
              Det som nu sker med klimatet är oåterkalleligt. Koldioxidutsläppen
              kommer att stanna kvar i atmosfären under minst 1 000 år och där
              bidra till fortsatt uppvärmning och höjning av havsytans nivå.
              Konsekvenserna av temperaturhöjningen faller mer på fattiga människor
              i fattiga länder än på oss i i-länderna.
            </seg>
            <seg n="db4b1e87">
              Alla de här tre faktorerna fördröjningen, de oåterkalleliga konsekvenserna
              och deras orättfärdiga fördelning över jordklotet understryker
              betydelsen av att vi agerar omgående. Det är bråttom!
            </seg>
            <seg n="23dce0ef">
              Det är också ett av Sternrapportens resultat det är ekonomiskt
              att starta tidigt. Om världens länder inte skulle förmå sig att
              agera under kommande decennier och i praktiken acceptera att temperaturen
              fortsätter att stiga blir kostnaden kanske 56 procent lägre bruttonationalprodukt
              varje år. För Sveriges del mycket förenklat räknat är i så fall
              besparingen med att agera nu i stället för om några decennier
              uppåt 150 miljarder kronor varje år.
            </seg>
            <seg n="3e529102">
              Världens koldioxidutsläpp och energiförsörjning måste i huvudsak
              lösas med modifieringar av i dag känd teknik. Det faktum att vi
              världssamfundet har begränsat med tid innebär att vi inte bör
              fly till alltför stora förhoppningar om att ny teknik löser energifrågan
              åt oss. Det finns knappast tid att vänta in i dag okända tekniker,
              om de alls kommer fram i större utsträckning och till konkurrenskraftiga
              kostnader.
            </seg>
            <seg n="06b00fc8">
              Icke desto mindre är det också sant att kostnaden för att klara
              klimathotet skulle bli lägre om det skulle komma fram nya kolsnåla
              tekniker som även är kostnadseffektiva. Till exempel kan det få
              enorm betydelse om man kan få fram kostnadseffektiv teknik för
              så kallat clean coal rent kol det vill säga avskiljning av koldioxid
              för kolförbränning för deponering i underjorden. Det gäller också
              en fortsatt allt effektivare kärnkraft.
            </seg>
            <seg n="f86a8c28">
              Eftersom målet är tämligen entydigt definierat som minskade koldioxidutsläpp
              bör de ekonomiska styrmedlen gynna inte bara så kallade förnybara
              energislag utan alla slags kolsnåla energislag, det vill säga
              även inkluderat kärnkraft. Man ska också uppmuntra forskning och
              investeringar i så kallat rent kol.
            </seg>
            <seg n="339c334b">
              Ett grundläggande problem är att det har varit gratis sedan 1800-talet
              att släppa ut koldioxid i atmosfären trots att utsläppen kostar
              genom att skada klimatet. Hade vi haft koldioxidskatter eller
              handel med utsläppsrätter sedan 1800-talet så hade inte klimatproblemet
              uppstått.
            </seg>
            <seg n="6e9cb9d7">
              Men bättre sent än aldrig genom att nu sätta ett pris på användningen
              av atmosfären som avstjälpningsplats för växthusgaser kan vi minska
              utsläppen. Ju större minskning vi vill åstadkomma, desto högre
              pris på rätten att släppa ut koldioxid i atmosfären vare sig det
              sker genom att man tvingas köpa utsläppsrätter eller betala koldioxidskatt.
            </seg>
            <seg n="1d71bb39">
              Handel med utsläppsrätter är en formidabel metod för att få de
              producenter och konsumenter som kan göra detta till minsta ekonomiska
              uppoffring att dra ned på utsläppen. Därmed får vi också, vilket
              är politiskt mycket viktigt, den minsta störningen av jobb, välfärd
              och ekonomi. Betydelsen av kostnadseffektivitet i åtgärder mot
              koldioxidutsläpp ökar dessutom mer än proportionellt när utsläppen
              ska reduceras ytterligare.
            </seg>
            <seg n="578dc87a">
              Det viktigaste vi politiker kan göra i den här situationen är
              sålunda att skapa och vidareutveckla ekonomiska styrmedel som
              driver företag, hushåll och den offentliga sektorn i alla länder
              i alltmer kolsnål riktning när det gäller deras produktion och
              konsumtion av energi. Det gäller både pågående energianvändning
              och investeringar för framtiden.
            </seg>
            <seg n="c4acf120">
              Kyotoavtalet var en viktig, men i ärlighetens namn tämligen ineffektiv,
              början på väg mot lägre koldioxidutsläpp. Nu måste världen öka
              takten och minska utsläppen väsentligt mer och snabbare.
            </seg>
            <seg n="c9026fa1">
              Vi politiker ska dock inte uppträda som klimatfakirer och försöka
              piska väljarna med en mängd måsten och regleringar. Det är fel
              väg att gå, om inte annat finns risken att väljarna slår bakut.
            </seg>
            <seg n="0c32e99a">
              Ju större utsläppsminskningar vi vill åstadkomma, desto viktigare
              blir det att genomföra minskningarna kostnadseffektivt och därmed
              minska risken för ett oövervinneligt politisk motstånd mot åtgärder.
            </seg>
          </u>
          <note type="speaker" n="1244f13b">
            Anf. 4 ANDERS YGEMAN (s):
          </note>
          <u who="anders_ygeman_87fca7" xml:id="i-cecf0334a9d2d2d4-0" n="4a87bac5">
            <seg n="7a0e11ff">
              Herr talman! Sällan har människor varit så upptagna av en fråga
              som den om klimatet. Runt om i samhället och runt om i världen
              ställs kraven på handling och skarpa förslag. I ljuset av detta
              är det nästan obegripligt hur passivt den nya regeringen agerar.
              Märk väl att den lista Andreas Carlgren här läser upp för kammaren
              nästan enbart består av förslag som den tidigare socialdemokratiska
              regeringen har lagt fram. Stora delar av de förslagen är sådant
              som miljöministern själv har gått till kammaren med och begärt
              stöd för att avskaffa.
            </seg>
            <seg n="7ee7e687">
              Tyvärr har regeringen inte legat på latsidan i andra frågor.
              Snabbt har man försämrat a-kassan, slagit på de arbetslösa och
              startat utförsäljningen av de statliga företagen. Varför är det
              så mycket viktigare för regeringen att slå på de arbetslösa än
              att agera mot klimathotet?
            </seg>
            <seg n="9e5843d1">
              Trots bristen på handling går det nu inte en dag utan att Fredrik
              Reinfeldt dyker upp med en hjälm i tv och pratar klimat. Men det
              yrvakna intresset stannar tyvärr vid just prat. Inte ett enda
              skarpt förslag, inte en enda proposition har lagts fram i denna
              kammare.
            </seg>
            <seg n="34318c58">
              Varje gång vi säger att det är bråttom säger regeringen att de
              vill vänta lite till. Varje gång vi presenterar konkreta förslag
              säger regeringen att de vill bereda dem ytterligare. Varje gång
              vi säger att det krävs krafttag säger regeringen att det kostar
              för mycket. Varje gång vi säger att vi måste börja här hemma säger
              regeringen att de vill börja internationellt och inte göra någonting
              här hemma.
            </seg>
            <seg n="9d00c73a">
              Det blir inte bättre av att vi har en miljöminister som inte
              verkar ha sin regering bakom sig. I Ekots lördagsintervju kommer
              han med en rad förslag men betonar gång på gång att det inte är
              regeringens politik som han för fram. Än värre blir det när statsministern
              samtidigt som intervjun sänds står i en annan talarstol, i Örebro,
              och lägger fram helt andra förslag bara för att avsluta med att
              det inte heller är regeringens politik.
            </seg>
            <seg n="7ec6cea6">
              Den enda rimliga slutsatsen är att regeringen saknar klimatpolitik.
            </seg>
            <seg n="45dd96ab">
              Herr talman! Regeringen är fortfarande mer orolig över lösningarna
              och åtgärderna än över själva klimatproblemet, precis som Bush
              som hävdade att problemen ska lösas av någon annan någon annanstans
              vid något annat tillfälle. När Bush nyligen höll ett tal där han
              fortsatte sin vägran att skriva på Kyotoavtalet sade Carlgrens
              partikollega Maud Olofsson att hon var imponerad. Hon sade: Det
              är för mycket att påstå att jag har skrivit hans tal, men jag
              har definitivt inspirerat honom.
            </seg>
            <seg n="6c5c2590">
              Precis som för Bush blir varje åtgärd mot växthuseffekten ett
              hot för regeringen. Åtgärderna ses endast som kostnader och uppoffringar
              snarare än möjligheter.
            </seg>
            <seg n="67d1df93">
              Jag ska ge några exempel på de möjligheter som den borgerliga
              regeringen blundar för. Reinfeldt skrattar åt EU-förslaget att
              byta ut glödlampor. I dag går en fjärdedel av vår hushållsel i
              landet till belysning. Skulle vi byta ut varenda glödlampa skulle
              en vanlig familj spara 400500 kronor. Skulle vi göra det i offentlig
              sektor skulle vi spara 250 miljoner av våra skattepengar.
            </seg>
            <seg n="6e035465">
              Bygger vi ut vindkraften ger det miljövänlig energi, men det
              skapar också 7 000 nya arbetstillfällen i något som håller på
              att bli en ny viktig exportnäring för Sverige.
            </seg>
            <seg n="1e441c64">
              Som ett sätt att göra Sverige oberoende av olja vill vi använda
              bioenergi med råvaror från skogen och åkrarna. Vi minskar vår
              klimatpåverkan, vi minskar vårt energiberoende av omvärlden och
              skapar tusentals nya jobb i Sverige. Hittills har omställningen
              av uppvärmningen sparat 700 000 ton koldioxid och skapat över
              10 000 nya jobb.
            </seg>
            <seg n="ca62aa90">
              Under den tid som Socialdemokraterna styrde Sverige blev vi ett
              av de första länderna i världen som minskade utsläppen av koldioxid
              samtidigt som tillväxten ökade. Vi minskade utsläppen av växthusgaser
              och är nu bland de länder i västvärlden som har de lägsta utsläppen
              per capita. Hade denna kammare i stället röstat på de moderata
              reservationerna hade vi haft 20 procent mer utsläpp av koldioxid.
            </seg>
            <seg n="2466c349">
              Alternativen på klimatområdet är tydliga. Regeringen nöjer sig
              inte bara med att passivt avstå från skarpa förslag; den har i
              stället antagit ett antal förslag som förvärrar klimathotet och
              ökar utsläppen av koldioxid.
            </seg>
            <seg n="41dff3dd">
              Trots att Carlgren här tog åt sig äran av de lokala klimatinvesteringsprogrammen,
              som varit en framgångsrik åtgärd mot klimathotet, vill regeringen
              avskaffa dem. Vi vill i stället satsa 2 miljarder på forskning
              och investeringar för att stärka utvecklingen av solenergi, vätgas
              och bränsleceller.
            </seg>
            <seg n="a29edf57">
              Den borgerliga regeringen har förbjudit Helsingfors att använda
              trängselavgifterna till kollektivtrafik, vilket gör att hundratals
              bussar har försvunnit från Helsingforss gator. Vi vill i stället
              låta stockholmarna använda pengarna till kollektivtrafik.
            </seg>
            <seg n="bb17be1b">
              Den borgerliga regeringen har rivit upp stora järnvägssatsningar
              för att i stället satsa pengar på stora vägprojekt. Vi vill pröva
              införandet av en kilometerskatt för den tunga lastbilstrafiken
              både för att gynna andra trafikslag och för att gynna de åkerier
              som tar sitt miljöansvar.
            </seg>
            <seg n="e197d44b">
              Herr talman! Vi har en miljöminister som saknar stöd i regeringen,
              vi har en regering som saknar miljöpolitik och vi har ett Sverige
              som redan längtar efter en ny regering.
            </seg>
          </u>
          <note n="1eb22413">
            I detta anförande instämde Ann Arleklo, Christina Axelsson, Aleksander
            Gabelic, Monica Green, Berit Högman, Ann-Kristine Johansson, Jan-Olof
            Larsson, Lars Mejern Larsson och Ronny Olander (alla s).
          </note>
          <note type="speaker" n="57277273">
            Anf. 5 SOFIA ARKELSTEN (m):
          </note>
          <u who="sofia_arkelsten_7b9eb6" xml:id="i-a1c64fb42fc5c4c5-0" n="d9405f02">
            <seg n="336c30e8">
              Herr talman! Mitt parti, Moderaterna, har länge pratat om miljöfrågor.
              Förvaltartanken och naturvården är centrala delar i moderatpolitiken.
              Med frihet följer ansvar. Vi tror på äganderätten. Vi har länge
              drivit frågorna om forskning och utveckling och det fria företagandet.
              Vi är teknikoptimister. Vi tror på innovationer. Vi försöker förenkla
              för alla de människor som företar sig saker och för alla de människor
              som uppfinner. Vi har länge pratat om det internationella samarbetet
              och Europatanken. Lönsamma lösningar och politiska styrmedel är
              också delar av vår politik.
            </seg>
            <seg n="ae255563">
              Många duktiga miljömoderater arbetar ute i kommuner och landsting
              och levererar bra lokal miljöpolitik i miljönämnder, exploateringsnämnder,
              tekniska nämnder och byggnadsnämnder bland annat. De är vardagshjältarna
              som jobbar och driver vardagspolitiken. I Växjö kommun driver
              man till exempel projekt om att avveckla fossila drivmedel. I
              Helsingfors bygger man smart, utvecklar fjärrvärmen och gör stadsmiljön
              mer miljöbra.
            </seg>
            <seg n="ce34ffd8">
              Däremot har vi varit dåliga på att prata om det arbete som vi
              gör på miljöområdet. Vi har låtit andra formulera problemen. Det
              gör vi inte längre. Vi är ödmjuka i vår politiska gärning. Vi
              tror aldrig att politiker sitter inne med alla svar, och det är
              den största skillnaden mellan alliansen och oppositionen.
            </seg>
            <seg n="1961d2ab">
              Politikens roll är att skapa långsiktiga, trygga regler och goda
              förutsättningar för alla, och vi ska vara stolta över det engagemang
              och den kunskap som finns. Vi ska tala ännu mer om miljö. Nu kommer
              vi moderater att utveckla vår miljöpolitik ännu mer, och det gäller
              även alliansen.
            </seg>
            <seg n="b24dad7d">
              Herr talman! Klimatfrågorna är den största utmaningen just nu.
              Vi vet att vi människor påverkar klimatet. Vi vet att havsnivåerna
              stiger, växthusgaserna ökar i atmosfären på ett sätt som aldrig
              tidigare observerats och vi ser hur medeltemperaturen stiger.
              Det finns naturligtvis ingen jämvikt i naturen och ingen exakt
              punkt när allting är perfekt balanserat. Allting förändras, och
              ingenting är statiskt. Men förändringarna som sker nu har gått
              snabbare än tidigare.
            </seg>
            <seg n="829e8e74">
              Vi påverkas direkt av de förändringarna, och ännu kan vi inte
              säga vilka följderna blir. Det otäckaste ordet som jag hör i de
              här diskussionerna är ordet flippa. När ett system flippar betyder
              det att det havererar, och då finns det ingen återvändo. Vår utmaning
              är att hindra ett förlopp som orsakas av många diffusa påverkanskällor.
              Vi vill inte ha de otäcka flipparna.
            </seg>
            <seg n="c02b2cea">
              Den goda nyheten är att vi kan göra någonting åt klimatförändringarna,
              och den bästa nyheten är att vi gör det.
            </seg>
            <seg n="a54f189b">
              Andreas har på ett föredömligt sätt berättat om de åtgärder som
              regeringen vidtar. Som politiker kan vi välja nu om vi vill vara
              med på tåget eller om vi ska stå utanför och sura.
            </seg>
            <seg n="c64ac64b">
              Herr talman! Vi levererar lösningar på alla nivåer. Jag tror
              på människans inneboende vilja att vilja göra rätt. Vi får aldrig
              underskatta det civila samhällets kraft: alla människor som byter
              sina glödlampor till lågenergilampor, alla som bär ut sina tidningar
              till insamlingen, alla som pantar sina burkar och flaskor alla
              som handlar för att förändra.
            </seg>
            <seg n="c2efca0f">
              Därför är en så grundläggande fråga som sopfrågan otroligt viktig.
              Det är väl producentansvar för förpackningar som har lett till
              att pensionerade poliser jobbar som sopspioner. Vi har övervakningskameror
              där vi återvinner. Vi har råttor, snusk och nedskräpning vid fulla
              återvinningsbubblor. Vi har en helt okontrollerad sopförbränning
              på vissa ställen. Det är lite oklart vem som betalar det här systemet
              och hur det fungerar. I slutändan leder det till att sådana människor
              som Astrid, 76 år, som försöker lämna tillbaka sin stekpanna i
              en metallbubbla åker fast för en soppolis och får åka på rättegång.
              Det är inte vår politik.
            </seg>
            <seg n="54e3356b">
              Vi har en politik som utgår från människor. Därför är jag glad
              att vi i vår budget hade med just den frågan att vi ska se över
              och utreda förutsättningarna för att ändra dagens förpackningsbaserade
              producentansvar så att vi ser mer på materialströmmarna, och vi
              ska titta på insamlingssystemen. Vi måste mäta vår politik i hur
              många vi hjälper, inte hur många vi sätter dit. Som politiker
              måste vi göra det enkelt att göra miljöbra saker.
            </seg>
            <seg n="dfb18136">
              Samtidigt behöver vi sluta de stora, internationella traktaten
              med världens länder. Andreas har också talat om det redan. Det
              handlar om att sätta gränser och hitta gemensamma mål och system
              för att komma till rätta med utsläpp och påfrestningar på miljön:
              förnybar energi, rena transporter, fungerande handel med utsläppsrätter
              och energieffektiviseringar allt är på gång, men det går inte
              riktigt fort nog. Därför ligger vi på.
            </seg>
            <seg n="8a5bcf73">
              Vårt samarbete inom EU är en förutsättning för att lyckas. EU
              är faktiskt oöverträffat som miljöorganisation. Bit för bit når
              vi framgångar. Jag, Moderaterna och alliansen är stolta över att
              vara en del i detta.
            </seg>
          </u>
          <note type="speaker" n="e53017c2">
            Anf. 6 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-db4d3e85054c084c-0" n="dd06a641">
            <seg n="0853a16c">
              Herr talman! I dessa dagar ser vi ett fantastiskt skifte ute
              i naturen. Det knäpper och sprakar i buskar och snår, och i helgen
              hörde jag lärkan slå sin drill i skyn när jag var på besök i Danmark.
              Det var underbart. Vi ser på väderleksrapporten hur gränsen för
              hur långt våren har nått sakta förskjuts norrut.
            </seg>
            <seg n="e493e037">
              Jag tänkte på det när jag förberedde mig för den här debatten.
              Det är något liknande som har skett när det gäller synen på och
              intresset för klimatfrågorna de senaste två åren, kan man säga.
              Det är ett paradigmskifte, och det finns ett nytt engagemang och
              en kraft i arbetet på alla nivåer i samhället, från näringsliv
              till enskilda människor och i politiken. Det är en nytändning,
              en ny ansats, som nästan är att likna vid vårens inträde.
            </seg>
            <seg n="2424b794">
              För ett par år sedan var vi och lyssnade på Al Gore, när han
              körde sin slide show vid en stor konferens här. Det var förspelet
              till den film som han sedan producerade och som har gett många
              ny inspiration och kunskap. Vi har hört talas om Sternrapporten,
              som visar på de samhällsekonomiska kostnaderna för om man gör
              något respektive inte gör något, och när man gör det. Vi har också
              fått rapporter från FN:s klimatpanel som på ett tydligt sätt slår
              fast den mänskliga påverkan och vilka konsekvenser det får, och
              vi börjar få konsekvensstudier av om klimatförändringarna slår
              igenom på det sätt som scenarierna visar för Sverige och för Europa.
              Visst är det bekymmersamt om Karlstad översvämmas, men det kanske
              mest allvarliga i klimatförändringarna på global nivå är att det
              är världens fattigaste och mest utsatta människor som drabbas
              mest.
            </seg>
            <seg n="e648b284">
              Insatser krävs på alla nivåer. Det duger inte med bara övergripande
              globala insatser och insatser på EU-nivå. Det duger inte heller
              med ensidig nationell aktivism, där man med batong jagar enskilda
              människor för att de ska göra sitt bästa. Insatser krävs brett.
              Kristdemokraternas riksdagsgrupps miljö- och trafikkommitté presenterar
              i dag en rapport, Bekämpa klimathotet Ett åtgärdspaket på fyra
              nivåer , en exempelsamling med insatser på minst fyra nivåer:
              globalt, i EU, nationellt och individuellt. Låt mig ge några axplock.
            </seg>
            <seg n="4c7f75f0">
              På den globala nivån krävs att EU går före och att vi globalt
              ser till att få en ordentlig fond för energitekniksamarbete för
              att bästa möjliga teknik ska kunna genomföras i de länder som
              nu har en snabbt växande ekonomi, så att man kan undvika de utsläppsökningar
              som annars blir resultatet. Vi behöver ha en diplomatisk offensiv
              och åtaganden och gemensamma överenskommelser på global nivå,
              där också USA, Australien, Kanada, Brasilien, Indien och Kina
              deltar. Det är avgörande för fortsättningen. Klimatfrågan måste
              vara huvudnummer på G 8-möten, på FN-möten och inom WTO-systemet.
            </seg>
            <seg n="2f86684f">
              På EU-nivå har viktiga steg tagits vid statsministrarnas möte
              nu senast, men det måste fortsätta. Det gäller arbetet med bördefördelning,
              reformering av handeln med utsläppsrätter, att moms- och tullsystemet
              måste kunna gynna förnybara bränslen och hela transportsystemet
              i Europa.
            </seg>
            <seg n="548d56ab">
              Nationellt måste vi ha en kolsnålare energimix, till exempel
              genom energisparande och effektiviseringar naturligtvis. Den offentliga
              upphandlingen har en nyckelroll. Det handlar också om utveckling
              av tåg, om Citybanan, om ecodriving i all körkortsutbildning och
              handledarutbildning och om fortsatt satsning på vätgasforskning,
              där Sverige ligger i framkant. Det handlar också om att de här
              frågorna måste komma in i utbildningen på alla nivåer, inte minst
              i ekonomutbildningen. Det får inte fortsätta att inom all nationalekonomi
              på något sätt verka vara gratis med utnyttjande av resurser.
            </seg>
            <seg n="e74bcee0">
              På det individuella planet finns mängder att göra, till exempel
              aktiva och personliga val som gör skillnad vid transportsätt,
              bilköp och vilka livsmedel vi handlar. En stor del av ett hushålls
              klimatpåverkan sker ju genom det sätt vi handlar livsmedel på.
              Det handlar också om hur vi värmer upp och belyser, om vi använder
              apparaters standbylägen och hur vi själva framför våra fordon.
            </seg>
            <seg n="b2aa157e">
              Regeringens arbete är brett och samlande. Det vetenskapliga rådet,
              Hållbarhetskommissionen, den parlamentariska klimatberedningen,
              arbetet i EU och arbetet med kontrollstationen kommer att vara
              avgörande och ge viktiga bidrag för framtiden. Kristdemokraterna
              välkomnar det brett nyvaknade intresset för klimatfrågorna. Det
              stämmer väl överens med vårt arbete utifrån förvaltarskapstanken
              och att ha ett brett och engagerat arbete för att komma till rätta
              med den påverkan som utsläppen ger.
            </seg>
          </u>
          <note type="speaker" n="cf692a39">
            Anf. 7 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-f8af4b91b1fc5485-0" n="4afbf890">
            <seg n="1a596db7">
              Herr talman! Det är bra att vi fortsätter debattera klimatfrågan
              i riksdagen, för trycket både internationellt och från svenska
              folket och medierna är jättehårt. Det är så hårt att vi nu har
              en regering som prioriterar miljöfrågorna eller har vi det? Det
              är det som är frågan.
            </seg>
            <seg n="34eb0243">
              År efter år har allianspartierna konsekvent röstat emot förslag
              efter förslag här i kammaren, förslag som ändå har gått igenom
              och som har gjort att Sverige är i topposition i internationell
              jämförelse på klimatområdet med bibehållen välfärd. Det är unikt,
              men vi måste göra mer, och det omgående.
            </seg>
            <seg n="97ded719">
              Man undrar om man nu ska tolka det som en omvändelse under galgen
              när statsminister Fredrik Reinfeldt äntrat klimatfrågetåget, som
              det kallas, och reser runt för att se om det verkligen är sant
              att isarna vid Svalbard smälter. Är hans engagemang på allvar?
              Man kan ju undra eftersom det inte är mer än nio månader sedan
              som Fredrik Reinfeldt under Almedalsveckan framhöll att miljön
              inte är en prioriterad fråga för alliansen, och Kristdemokraterna
              ville då sänka bensinskatten.
            </seg>
            <seg n="1cef8efd">
              Vi ser förstås positivt på detta om det är fråga om ett nytt
              och seriöst intresse, för bättre sent än aldrig. Men, som sagt,
              det är bråttom. Det är viktigt att inte tappa tempot i det viktiga
              och brådskande arbetet med att minska klimatutsläppen. Det är
              för oss i de partier som under åtta års tid aktivt drivit frågorna
              inte alltid så lätt att ha tålamod. Vi säger det igen: Det finns
              beprövade metoder och åtgärder för att sjösätta arbetet. Varför
              vänta?
            </seg>
            <seg n="f20709ca">
              Sveriges miljöminister gick tillsammans med Danmark i bräschen
              för att EU skulle minska utsläppen av växthusgaser med 30 procent.
              Det är förstås jättebra. Därför gäller samma sak här målen är
              satta och nu väntar vi på innehållet med åtgärder för att vi ska
              nå dem. Hur det sedan rimmar med att regeringen i samma veva protesterade
              när EU-kommissionen ville att Sverige skulle minska tilldelningen
              av utsläppsrätter till de svenska företagen är nog en logik som
              inte många förstår. Den fråga som inställer sig är om allt ska
              göras någon annanstans än i Sverige.
            </seg>
            <seg n="0e30977c">
              Viktiga åtgärder på EU-nivå är att utveckla handelssystemet med
              utsläppsrätter. Tilldelningen måste förstås minska och rättigheterna
              auktioneras för att styra bort från de systemfel som försöksperioden
              möjligen haft med sig. Det ska kosta att släppa ut klimatgaser,
              och det ska löna sig att minska utsläppen.
            </seg>
            <seg n="f2e272ab">
              Utsläppen från flyget måste minska genom beskattning på internationell
              nivå, och utsläppen från trafiken måste minska genom kilometerskatt
              inom EU. Vi måste dock göra mer på svensk nivå, även om vi är
              hyfsat bra. Senast i förra månaden sade statsministern att det
              främst är andra länder, som Brasilien och afrikanska länder, som
              måste minska sina utsläpp för att möta klimathotet, eftersom det
              är det mest kostnadseffektiva. Kostnadseffektivt? I Sverige släpper
              vi ut mer än sex ton koldioxid per person och år. I Brasilien
              och Afrika släpps det ut mellan ett och två ton koldioxid per
              person och år. Det är enkelt att se var åtgärderna gör mest nytta.
            </seg>
            <seg n="0a88ba2c">
              Vänsterpartiet har efter Sternrapporten, FN:s klimatrapport och
              också med anledning av den stora forskningsrapport som bland annat
              Greenpeace står bakom, Energirevolutionen , gjort värderingen
              att det nu är nödvändigt och möjligt att minska utsläppen av växthusgaser
              med minst 35 procent till 2020 för att värna tvågradersmålet.
            </seg>
            <seg n="d04fcb3b">
              Jag hörde i en bisats något om kärnkraften. Kärnkraftslobbyn
              vädrar nu morgonluft. Vi menar dock att vi kan nå den här utvecklingen
              utan kärnkraft. Kärnkraften bör kunna avvecklas. Bland annat visar
              rapporten Energirevolutionen att förnybar energi tillsammans med
              smart energianvändning kan leverera hälften av världens energibehov
              2050. Inte vill vi väl backa in i framtiden med en ålderstigen,
              otrygg och ännu mer osäker och omodern fossil form? Vi har en
              mängd vrak som behöver avvecklas. Inte ska vi väl bota koleran
              med pesten, för att låna ett uttryck från Eva Moberg i Aftonbladet
              nyligen.
            </seg>
            <seg n="f6e97cce">
              Det är enklare, renare och roligare med förnybar energi. Här
              finns potentialen för framtiden. Här finns också de nya jobben,
              de gröna jobben som nu försvunnit med den nya regeringen. Kärnkraften
              är en återvändsgränd. Varenda krona som investeras i kärnkraft
              är en krona mindre på förnybar energi, det vill säga en krona
              mindre för framtiden. Kärnkraften är inte på väg in. Den är på
              väg ut. Tyvärr gäller det inte de radioaktiva resterna. Vi vet
              fortfarande inte vad vi ska göra av dem.
            </seg>
            <seg n="7d1e27a3">
              Precis som miljöministern sade ska vi naturligtvis inte gräla
              oss fram till en lösning av klimathotet. Vi är gärna med. Vi tycker
              att det vetenskapliga rådet, Hållbarhetskommissionen och den parlamentariska
              beredningen är bra. Kanske är det inom regeringen man behöver
              en sorts miljömedlare när statsministern och miljöministern verkar
              stå lite väl långt ifrån varandra.
            </seg>
          </u>
          <note n="2fbf9f44">
            I detta anförande instämde Jacob Johnson (v).
          </note>
          <note type="speaker" n="c94fd816">
            Anf. 8 PETER ERIKSSON (mp):
          </note>
          <u who="peter_eriksson_0f520e" xml:id="i-9faa0cbb7ea1b295-0" n="63090fec">
            <seg n="bf32e849">
              Herr talman! Meddebattörer och lyssnare! Den okunskap, ignorans
              och nonchalans som vi såg i valrörelsen för ett drygt halvår sedan
              har från den borgerliga regeringen och den allians som då bildades
              nu ersatts av en insikt om att de måste skaffa sig en politik.
              Jag tycker att det är bra. Men först vill man tydligen genomföra
              rejäla försämringar av den klimatpolitik som vi dragit i gång
              de senaste åren.
            </seg>
            <seg n="3e6891b3">
              Jag vill påminna om att man i höstas började med att ta bort
              flygskatten, som vi tråcklat igenom riksdagen. Man erkände till
              slut att man förlorade folkomröstningen om trängselavgifterna
              i Helsingfors, men man vill använda pengarna till att satsa på
              nya motorvägar. Man tog bort investeringsprogram som fanns för
              att få i gång satsningar och investeringar, för att få i gång
              en förändring i kommunerna runt om i landet. Man krävde högre
              tilldelning av utsläppsrättigheter när EU, för en gångs skull,
              verkade mena allvar med att successivt försöka minska utsläppsrättigheterna
              så att de får en funktion i verkligheten; än så länge har vi ju
              inte sett någonting av det.
            </seg>
            <seg n="7d921b70">
              Nu vill man, som sagt, försöka skaffa sig en politik. Jag tycker
              att det är bra även om det tar tid och även om det ännu så länge
              inte hänt någonting. På Andreas Carlgren låter det i dag som om
              man redan löst frågan när han läste upp listan över sådant som
              vi redan genomfört. Det är inte så imponerande. Jag är inte alls
              så stolt att jag kan hävda att problemen i stort sett är lösta.
              Vi har genomfört en del mindre förändringar och förbättringar
              för att få en klimatpolitik i Sverige. Vi var på gång. Vi har
              visat att det inte är nödvändigt med ständiga ökningar av olja
              och el, utan vi kan ha en bra ekonomisk utveckling ändå.
            </seg>
            <seg n="72cd7949">
              Det som hittills hänt är dock bara början på någonting som måste
              bli mycket, mycket större. Jag känner stor oro över ifall vårt
              politiska system klarar av de svåra omställningar som krävs för
              att hantera klimatfrågorna. Jag pendlar ofta mellan en form av
              hopp och förtvivlan. Klarar politikerna av att fatta långsiktigt
              nödvändiga beslut? Det är inte alltid man känner att det är så.
              Detta är antagligen demokratins stora utmaning i vår tid, betydligt
              större och mer avgörande än kampen mot terrorism, som tydligen
              får kosta hur mycket som helst, eller de militära hot och krig
              som tidigare ofta dominerat mänsklighetens historia.
            </seg>
            <seg n="90c7d099">
              Klarar mänskligheten av att stoppa klimatförändringarna? Tyvärr
              tyder inte så mycket på det ännu. Olja och gas finns i begränsade
              mängder, vilket väl är hoppet just när det gäller dem. Däremot
              gör tillgången på kol i världen att de ekonomiska drivkrafterna
              för att öppna nya gruvor och bygga nya kolkraftverk är oerhört
              starka. Trots att vi vet att det inte går att fortsätta som vi
              gör i dag startas fortfarande nya kolkraftverk både i Europa,
              Asien och USA. Och statliga svenska Vattenfall är med och driver
              på. Det tycker jag att vi ska skämmas för.
            </seg>
            <seg n="09742044">
              Det som emellertid är hoppfullt är att det under den senaste
              tiden kommit rapporter som på ett helt annat sätt än tidigare
              visar på sådant som även en del politiker begriper, nämligen att
              här finns kostnader om vi inte gör något. Det är fråga om enorma
              kostnader, i storleksordning kanske jämförbara med ett nytt världskrig,
              om vi inte gör något för att stoppa förändringen. Det är den magnituden
              dessa frågor handlar om. Ofta måste det till siffror för att politiker
              och företagare ska förstå.
            </seg>
            <seg n="2d93e150">
              Det finns stora möjligheter i en grön omställning. Det är ingen
              tvekan om det. Vi behöver politiker som tar ansvar, politiker
              som inte bara pratar, politiker som vågar ta beslut och företag
              som vågar agera. Vi behöver en modern och framtidsinriktad energipolitik,
              och då handlar det framför allt om förnybara energikällor och
              effektivisering.
            </seg>
            <seg n="11d6089a">
              Effektivisering är nyckelordet som måste finnas med, och Miljöpartiet
              vill ha ett årligt mål för effektiviseringen och ett samlat arbete
              för en mycket smartare energianvändning. Det är en stor del av
              framtidens lösning. Vi måste vara smartare när vi löser energifrågorna
              och när vi använder energi i framtiden.
            </seg>
            <seg n="c4417ee9">
              Vi måste också våga använda ekonomiska styrmedel, för det är
              det som har visat sig fungera. Det är med ekonomiska styrmedel
              vi har fått bort villaoljan från marknaden i Sverige. Det kanske
              är det som vi har lyckats bäst med. Det är med höjda skatter och
              grön skatteväxling som vi har fått bort villaoljan. Människor
              har ersatt den med biobränslen, värmepumpar och fjärrvärme.
            </seg>
            <seg n="c179d8ce">
              Vi vet också att man ofta kan effektivisera bort 3040 procent
              av industrins energiförbrukning. Transporter som bygger på fossila
              bränslen måste också minska. Vi kan inte fortsätta att acceptera
              att till exempel flyget ökar med flera procent varje år, när vi
              vet att det inte finns något alternativt bränsle. Vi behöver både
              nationella insatser och bilaterala avtal med andra länder för
              att få till stånd en förändring.
            </seg>
            <seg n="e0ed34d2">
              Jag skulle vilja fortsätta och tala om satsningen på hållbara
              energikällor som vi behöver, men nu är tyvärr talartiden ute.
            </seg>
          </u>
          <note type="speaker" n="04208937">
            Anf. 9 Miljöminister ANDREAS CARLGREN (c):
          </note>
          <u who="unknown" xml:id="i-6d00475251a1521e-1" n="ea916b53">
            <seg n="c64c57ba">
              Herr talman! Efter att ha lyssnat på oppositionspartierna tycker
              jag verkligen att det är dags att upprepa frågan: Tror ni verkligen
              på allvar att Sverige kan gräla sig ur klimatproblemet, eller
              tror ni att det behövs ett samarbete över traditionella gränser
              runt om i samhället?
            </seg>
            <seg n="f417f406">
              Jag har inget behov av att ta på mig lånade kläder. Jag skäms
              inte för att säga att en del av de åtgärder som vi nu genomför
              startades under den socialdemokratiska regeringen. En del av det
              vi nu gör är nya initiativ som regeringen har tagit. Annat är
              sådant som etablerades under den förra borgerliga regeringen,
              som koldioxidskatten som kanske var ett av de allra mest verkningsfulla
              medlen. Det infördes av allianspartierna förra gången vi satt
              vid regeringsmakten. Vi höjde den och ni har fortsatt att höja
              den. Varför ska vi slåss om sådant?
            </seg>
            <seg n="540aa26b">
              Det finns en risk att till exempel Anders Ygeman låter mer och
              mer som ett cirkulär från partikansliet. Men vissa saker byts
              ut. Han brukar alltid säga att vi har skurit ned på SMHI. Nu har
              han slutat att säga det, eftersom vi har löst det. En sak som
              Peter Eriksson brukar säga är: Varför fattade ni beslutet om fördelningsplanen
              när det gäller utsläppshandel? Det har Miljöpartiet slutat att
              säga, eftersom vi sedan visade att Miljöpartiet var med och tog
              fram den fördelningsplanen. Vi ärvde ärendet. Nu är det bara Wiwi-Anne
              från Vänsterpartiet som fortfarande nämner det här. I själva verket
              har vi gett beskedet att vi kommer att acceptera kommissionens
              besked, förutsatt att man ger lika spelregler, därför att vi vill
              sänka utsläppstaket mer än vad den förra regeringen ville.
            </seg>
            <seg n="a0c51a59">
              Så här kan man fortsätta. Sluta säga att vi drar ned på klimatinvesteringarna,
              när vi i själva verket satsar ½ miljard i år. Nästa år satsar
              vi 400 miljoner. Vi kommer, precis som vi har sagt, att lägga
              fram förslaget om en klimatmiljard. Varför håller ni på så här?
              Det nya i dag var glödlamporna. Ingen har skrattat; det har bara
              påståtts att det inte räcker. Men det är en av de åtgärder som
              är möjliga med det uppdrag som vi i dag ger till Miljöstyrningsrådet
              och som framgår av skrivelsen till riksdagen när Anders Ygeman
              sedan läser den.
            </seg>
            <seg n="602c6423">
              Det som jag saknar är insikten att EU är vår hemmaplan. Det nämndes
              över huvud taget inte av oppositionspartierna. Vi gick i spetsen
              inom EU genom att lansera 30-procentsmålet. Precis som sades fick
              vi som tur var i slutskedet stöd av den danska regeringen. Vi
              var den regering som mest konsekvent stod för den hållningen hela
              vägen. Det är klart att det har en oerhörd betydelse när nu EU
              antar de mest radikala och långtgående målen och på det sättet
              också kan ta ledningen i det internationella och globala miljöarbetet.
              Men den plattform som EU skapar nämner inte Anders Ygeman, och
              Peter Eriksson och Wiwi-Anne Johansson vill egentligen lämna den.
              Om det blev som ni ville skulle vi inte använda oss av det verktyg
              som EU innebär, inte ta den möjlighet som EU ger oss att påverka
              det globala miljöarbetet.
            </seg>
            <seg n="a3940545">
              Till sist: Så småningom närmar sig sanningens minut. Ska ni intressera
              er mest för att angripa alliansregeringen, också när vi genomför
              många av de åtgärder som ni själva stödde? Ska ni fortsätta att
              kalla det för handlingsförlamning när vi fortsätter att genomföra
              en rad åtgärder som ni var med och startade och sådana som vi
              har startat? Räcker det att fortsätta att låta som ett cirkulär
              från partikansliet? Att vara utsedd till sitt partis företrädare
              som talesman i miljöfrågorna är en ganska stor uppgift. Ska det
              bli viktigare att lösa klimatproblemen än att försvara sitt eget
              parti och angripa de andra? Välj sida! Nu handlar det om att lösa
              klimatproblemen, och därför behöver vi ett långt bredare samarbete
              än det vi har haft hittills.
            </seg>
          </u>
          <note type="speaker" n="e51690ef">
            Anf. 10 CARL B HAMILTON (fp):
          </note>
          <u who="unknown" xml:id="i-03a19f0d8732d25b-2" n="ea916b53">
            <seg n="167eeb66">
              Herr talman! Jag nämnde i mitt inledningsanförande att Sverige
              står för 0,2 procent av de globala koldioxidutsläppen. För att
              travestera Tony Blair: Sverige kan göra skillnad, men bara om
              vi fokuserar Sverige på problemen, inte låtsas som att Sverige
              är problemet. Vi måste diskutera hur Sverige ska agera effektivt
              internationellt för att få ned de globala koldioxidutsläppen.
            </seg>
            <seg n="d024a89f">
              Som Andreas Carlgren nämnde har EU fattat ett antal viktiga klimatbeslut
              tidigare, men framför allt vid det senaste toppmötet, och de är
              bindande. EU befäster sin ställning som den internationella organisation
              som fattar de beslut som bromsar klimathotet. Det var EU som räddade
              Kyotoprocessen för några år sedan, när USA hade hoppat av. EU
              har ingått ett 50-tal internationella avtal på miljö- och klimatområdet
              och fattat beslut om 100-tals direktiv.
            </seg>
            <seg n="92e336b8">
              Det brukar vara intressant att lyssna på Miljöpartiet och Vänsterpartiet,
              framför allt Miljöpartiet, när det gäller miljö- och klimatfrågor.
              Men ni saknar helt trovärdighet när det kommer till genomförandet
              av en global klimatpolitik. Wiwi-Anne Johansson talade om och
              lutade sig mot kommissionen och åtgärder på EU-nivå, internationell
              skatt på flyget och kilometerskatt i EU. Men båda era partier
              är ju emot Europeiska unionen! Ni argumenterar för att Sverige
              ska lämna Europeiska unionen. Ni vill bekämpa den enda organisation
              som har visat sig kraftfull i de här sammanhangen. Att be era
              partier att presentera en klimatpolitik på global nivå är som
              att be en enarmad person att klappa händerna. Det fungerar inte,
              det går inte! Det finns i dag inga förutsättningar för en global
              klimatpolitik utan ett kraftfullt EU-agerande.
            </seg>
            <seg n="84875e97">
              Sanningens minut är inne även på detta område. Ni som är EU-motståndare
              måste välja vilket ni tycker att det är viktigast att bekämpa
              här i världen. Är det viktigast att bekämpa den europeiska unionen,
              eller är det viktigare att bekämpa det globala klimathotet? Är
              det EU eller klimatet som är viktigast, Peter Eriksson? Finns
              det ett svar på den frågan? Jag tror att tittarna och kammaren
              är intresserade av att höra ett sådant svar.
            </seg>
            <seg n="53f00325">
              Som ordförandeland 2009 kan Sverige komma att spela en viktig
              roll i de globala klimatförhandlingarna. De ska gå i mål i december
              2009, det vill säga strax innan vårt ordförandeskap upphör. Den
              största utmaningen i det sammanhanget är att alls få till stånd
              ett avtal om internationell samordning på klimatområdet och dessutom
              få bindande åtaganden från alla parter om en minskning med minst
              30 procent. Den något paradoxala förhandlingsuppgiften är i detta
              sammanhang att förmå länder att frivilligt sätta sig under gemensamt
              tvång. Historien visar att det går, men också att det är väldigt
              svårt. Ett viktigt svenskt bidrag bör dessutom bli att hjälpa
              till med att överföra energiteknik och resurser till fattiga länder
              för att underlätta för dem att acceptera bindande och kontrollerbara
              åtaganden om mindre koldioxidutsläpp.
            </seg>
            <seg n="7baaf84e">
              Herr talman! Jag ser fram emot en mindre torftig opposition än
              den som vi hörde gnälla tidigare här.
            </seg>
          </u>
          <note type="speaker" n="5ff3babb">
            Anf. 11 ANDERS YGEMAN (s):
          </note>
          <u who="anders_ygeman_87fca7" xml:id="i-cecf0334a9d2d2d4-1" n="4a87bac5">
            <seg n="60fb3498">
              Herr talman! Det här är den tredje klimatdebatten jag och Andreas
              Carlgren har här i kammaren. Jag har vid de två tidigare lovat
              att stödja varje klokt, skarpt klimatförslag som den borgerliga
              regeringen lägger på riksdagens bord. Det har varit ett enkelt
              löfte, för det har inte funnits ett enda sådant förslag att ta
              ställning till. Jag hoppas att de ska komma, men hittills har
              jag hoppats förgäves.
            </seg>
            <seg n="f7feac78">
              Jag kritiserade besparingarna på SMHI. Då sade du, Andreas Carlgren,
              här i kammaren att det inte hade något med klimatet att göra.
              Sedan beslutade den borgerliga majoriteten att ta 20 miljoner
              från SMHI. 14 dagar efteråt går din statssekreterare ut med ett
              pressmeddelande och säger att ni har räddat klimatpengarna! Två
              veckor tidigare hade du sagt att de pengarna inte hade något med
              klimatet att göra. Vad är det för politik?
            </seg>
            <seg n="01fd7ea2">
              Nej, Andreas Carlgren, vi kan inte gräla bort klimathotet. Men
              att som regeringen försöka prata ned klimathotet gör ingenting
              för att lösa problemet. Om du menar det minsta lilla allvar med
              ditt fagra tal om samarbete, ta då chansen här i kammaren. Du
              har sex minuters debattid kvar. Är du beredd att riva upp ert
              beslut om att lägga ned det klimatinvesteringsprogram som du skryter
              om här i kammaren?
            </seg>
            <seg n="1a29e770">
              Om du menar allvar med ditt tal, är du beredd att pröva införandet
              av en kilometerskatt för att minska den tunga trafiken, som nu
              ökar i galopperande takt? Om du menar allvar med ditt fagra tal
              om samarbete, är du beredd att låta stockholmarna använda trängselavgifterna
              till kollektivtrafik?
            </seg>
            <seg n="495a2b81">
              Om du menar allvar, så säg det här i kammaren! Då har du vårt
              socialdemokratiska stöd. Men om du inte kan det, sluta tala om
              att samarbeta! Sluta prata om att ni har en skarp klimatpolitik!
              Andreas Carlgren, det är dags att sluta prata och börja handla!
            </seg>
          </u>
          <note n="6d392f93">
            I detta anförande instämde Christina Axelsson, Aleksander Gabelic,
            Monica Green, Ronny Olander, Helén Pettersson i Umeå och Börje
            Vestlund (alla s).
          </note>
          <note type="speaker" n="58557774">
            Anf. 12 SOFIA ARKELSTEN (m):
          </note>
          <u who="sofia_arkelsten_7b9eb6" xml:id="i-a1c64fb42fc5c4c5-1" n="d9405f02">
            <seg n="50a167a6">
              Herr talman! En viktig del av det politiska arbetet sker här
              i talarstolen när vi presenterar vår politik. Det är ibland ett
              ganska handfast arbete att vara politiker. Rent fysiskt står vi
              upp för vår politik här i talarstolen. Det är här det händer.
              Här testar vi åsikterna och värderingarna mot varandra.
            </seg>
            <seg n="e5c008ae">
              I debatten ser vi intressanta skillnader. Å ena sidan finns en
              aktiv alliansregering som gör saker och som bjuder in till samarbete.
              Å andra sidan finns en väldigt splittrad opposition.
            </seg>
            <seg n="669c5d41">
              Det som är tristast är att ett av oppositionspartierna, Socialdemokraterna,
              valde att i höstas inte ens lämna in ett eget förslag till budget
              när det gäller klimatfrågorna. Det var tomt och blankt på det
              papper där det socialdemokratiska förslaget skulle ha funnits.
            </seg>
            <seg n="7e9331c7">
              Men nu har vi fått nytt hopp om att det ska komma lite spännande
              oppositionspolitik. Medierna har berättat att Socialdemokraterna
              tar ett nytt tag i klimatfrågorna. Tyvärr sker det inte här i
              talarstolen. I stället väljer Socialdemokraterna att visa handlingskraft
              på ett helt annat sätt. Jag har förstått att det görs från partihögkvarteret
              på Sveavägen. Man startar nämligen en klimatblogg. Det är ju fantastiskt
              roligt!
            </seg>
            <seg n="aed61b9b">
              Vi hade hoppats att man i stället skulle debattera och visa sina
              förslag här och ta aktiv del i den parlamentariska beredningen.
              Det är så smärtsamt tydligt att miljöfrågorna inte längre går
              att placera på högervänster-skalan. Vänsterretoriken håller inte,
              och det finns inte längre någon betonghöger att skrämmas med.
              I stället behöver vi samarbete.
            </seg>
            <seg n="e5cb11cb">
              Vi i alliansen kommer att leverera den bästa miljöpolitiken,
              och vi låter alla partier vara med. När vi uppnår våra mål med
              miljöpolitiken kommer vi faktiskt också att göra Miljöpartiet
              helt onödigt för väljarna. Jag är ledsen för det, Tina och Peter.
              Det bästa ni har är faktiskt ert namn, och det är jag verkligen
              avundsjuk på. Det bästa vi i alliansen har är innehållet i vår
              politik, och den kommer ni att vara avundsjuka på. För nu är vi
              tillsammans i gång för att rädda världen.
            </seg>
          </u>
          <note type="speaker" n="8c37f7a3">
            Anf. 13 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-db4d3e85054c084c-1" n="dd06a641">
            <seg n="4893ffd3">
              Herr talman! Den här debatten är en av många debatter i en av
              de allra viktigaste frågor som det politiska systemet har att
              hantera för närvarande. Det är en viktig framtidsfråga för dem
              som bor i Bangladesh, Afrika och Karlstad.
            </seg>
            <seg n="5ee146db">
              Då är det beklämmande och pinsamt att höra Anders Ygemans grälsjuka
              inlägg. Vilken planet har Ygeman befunnit sig på den senaste tiden?
              Det arbete som vi nu gör i regeringen bygger vidare på och utvecklar
              den tidigare regeringens arbete, senast med en proposition från
              juni 2006 om klimatet. Den hade ett skarpt förslag, och det var
              att målet om utsläppsminskningar skulle ligga fast och att resten
              av förslagen skulle följa en tidsplan som handlade om kontrollstationen
              2008. Fram till dess skulle vi jobba med mål, delmål, sektorsinriktning
              och så vidare. Vi i oppositionen försökte förgäves få besked om
              hur detta skulle komma att ske: Skulle det bli en parlamentarisk
              beredning? Skulle vi få vara med? Inget svar det var tomt och
              tyst. Men riksdagen ställde sig bakom förslaget, och det jobbar
              den nuvarande regeringen vidare med.
            </seg>
            <seg n="92dc5034">
              Sluta med det tramsiga grälandet på områden där det i grunden
              finns en samsyn om vägen framåt! Regeringen har nu skapat viktiga
              förutsättningar det vetenskapliga rådet, Hållbarhetskommissionen
              och en parlamentarisk beredning som ska jobba med mål, delmål,
              åtgärdsplaner och program.
            </seg>
            <seg n="dcc4e165">
              Jag hoppas att samtliga partier i den här kammaren kommer att
              delta aktivt i det arbetet. Vi kristdemokrater kommer att göra
              det med glädje och engagemang. Tack, Carl B Hamilton och Folkpartiet,
              för initiativet till den här debatten!
            </seg>
          </u>
          <note type="speaker" n="9869265a">
            Anf. 14 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-f8af4b91b1fc5485-1" n="4afbf890">
            <seg n="246582ff">
              Herr talman! Här står alltså en gnällig oppositionspolitiker.
              Det är lite svårt att veta vad man ska börja med att bemöta och
              hur gnällig man ska vara. Jag ska försöka att inte vara så gnällig.
            </seg>
            <seg n="a31cfe62">
              Vi i Vänsterpartiet kan tänka två tankar samtidigt apropå det
              som Carl B Hamilton säger om att vi inte har rätt att uttala oss
              om miljöfrågor inom EU eftersom vi inte ville gå med i EU. Men
              den gången fick svenska folket säga vad man ville, och då valde
              svenska folket att gå med i Europeiska unionen. Vi arbetar naturligtvis
              i ett sådant forum som redan finns. Vi skulle också kunna arbeta
              med miljöfrågor i Europa på ett annat sätt, men vi jobbar hårt
              inom EU.
            </seg>
            <seg n="503b170f">
              Vi tycker att man ska ta folkomröstningar på stort allvar. Jag
              vill återigen påminna om att vi hade en 1980 som gällde kärnkraften
              och kärnkraftens avveckling. Den folkomröstningen gäller väl också
              fortfarande, kan man hoppas.
            </seg>
            <seg n="143b0da1">
              Det är klart att vi tillsammans ska lösa klimatpolitiken om det
              är någon som vill lyssna på våra förslag. Vi är inte sura över
              att alliansregeringen har anammat de samarbetsförslag som vi tidigare
              har kommit med. Det är tvärtom mycket bra.
            </seg>
            <seg n="c167a0ac">
              Det skulle vara bra om miljöministern kunde vara tydligare med
              klimatmiljarden. Det är rätt jobbigt för dem som sitter ute i
              kommunerna och vet att pengarna är slut om ett och ett halvt år.
              De vet inte vad som kommer om det inte blir någon proposition
              förrän tidigast våren 2008. Då famlar de lite grann i mörkret
              och tappar tempo i arbetet med miljöfrågorna lokalt. Så blir det
              när man till exempel tar bort Hållbarhetsrådet i Umeå. Det tycker
              vi inte är bra.
            </seg>
            <seg n="1034a51d">
              Men jag lovar att vi inte ska vara ett enda dugg gnälliga. Vi
              går in i den parlamentariska beredningen för att försöka hjälpa
              er till en bra miljöpolitik.
            </seg>
          </u>
          <note type="speaker" n="0ddd0568">
            Anf. 15 PETER ERIKSSON (mp):
          </note>
          <u who="peter_eriksson_0f520e" xml:id="i-9faa0cbb7ea1b295-1" n="63090fec">
            <seg n="51929398">
              Herr talman! Läget är såvitt jag förstår att vi har fått en ny
              regering i Sverige som tyvärr inte hade någon klimatpolitik när
              man tillträdde. Innan använde man i stället all kraft och energi
              till att motarbeta och rösta nej till de förändringar vi faktiskt
              drev igenom i Sveriges riksdag. Jag kan ta fram långa listor på
              allt ni har röstat nej till.
            </seg>
            <seg n="9cdeb242">
              Men nu har man insett att man nödvändigtvis måste ha en politik
              på området. Det är en av de stora och viktiga internationella
              frågorna som vi måste jobba med i Sverige både nationellt och
              internationellt. Det är bra. Det är bra att det blir en sådan
              förändring. Det är bra att Fredrik Reinfeldt nu verkar försöka
              ta till sig den kunskap som finns på området. Jag hoppas att det
              också leder fram till handfasta politiska förslag från den nya
              regeringen. Då är vi gärna med och samarbetar.
            </seg>
            <seg n="cf8df6d9">
              Klimatfrågan är den viktigaste frågan, Carl B Hamilton, som vi
              har att ta ställning till nu. Vi måste använda alla möjliga plattformar,
              både Sveriges riksdag, EU och alla andra som finns internationellt,
              som vi är med i i dag för att genomföra allt det vi kan för att
              få förändringar, förbättringar och en omställning på området.
              Det råder inget tvivel om det.
            </seg>
            <seg n="8423364b">
              Vi vill också samarbeta med den svenska regeringen. Jag har träffat
              både Fredrik Reinfeldt och Andreas Carlgren för sådana diskussioner.
              Men hittills har det tyvärr inte kommit mycket. Det som den svenska
              regeringen hittills har kommit med är nya utredningar och nya
              kommissioner. Därför väntar vi otåligt på något lite mer än det,
              någonting handfast, något som har betydelse. Det är bra att det
              börjar hända saker med det internationella arbetet, men det räcker
              inte. De resultat som vi hittills har fått är långt ifrån tillräckliga.
              Det är bara allmänna mål. Vi måste också komma till ett läge där
              de ersätts av konkret politik för förändringar.
            </seg>
          </u>
          <note type="speaker" n="0aa94d97">
            Anf. 16 Miljöminister ANDREAS CARLGREN (c):
          </note>
          <u who="unknown" xml:id="i-8701b2d0ea7864f5-0" n="ea916b53">
            <seg n="66f0197e">
              Herr talman! Det är ofta intressant att höra vad som sägs men
              också vad som inte sägs i en debatt. Hittills har oppositionen
              sagt bara några enstaka ord om det viktiga arbete som sker i EU.
              Jag tror att Anders Ygeman inte har lyckats säga något om det
              arbetet under hela debatten. Det säger också något.
            </seg>
            <seg n="28ae2306">
              Det är naturligtvis modigt att göra frågan om handling till huvudnummer
              i en debatt. Den klimatproposition som riksdagen senast fick lades
              fram av den förra regeringen. Jag kan inte låta bli att visa för
              kammaren den sida i propositionen där förslagen till riksdagsbeslut
              ska finnas. Det är den här sidan: Den är helt tom. Det fanns inga
              förslag till åtgärder.
            </seg>
            <seg n="405935e7">
              Nu väljer Anders Ygeman att gå till starkt angrepp i sin sista
              replik. Men då vill jag säga att vi vidtar åtgärder i mycket högt
              tempo. Det går inte att förneka. Samtidigt skapar vi plattformarna
              för ett mycket brett samarbete både runt om i hela samhället och
              över partigränserna. Jag var när vi valde strategin väl medveten
              om att den var nödvändig, annars skulle Sverige inte kunna motsvara
              de krav som skulle komma att ställas på oss också i ett globalt
              sammanhang. Där delar jag Peter Erikssons uppfattning. Det är
              klart att det inte går att säga att vi hittills har gjort tillräckligt.
              Det är just därför vi riggar det stora. Vi inser omfattningen
              av det arbete som ligger framför oss, trots att vi redan nu vidtar
              åtgärder i ett mycket högt tempo.
            </seg>
            <seg n="8fc2c354">
              Det är klart att jag och regeringen var medvetna om att det här
              kan missbrukas i en debatt. Man kan låtsas som att vi inte gör
              detta därför att vi inte kan handla. Sedan låtsas man att handlingarna
              inte genomförs eller skulle ha gjorts ändå, vilket inte är sant.
              Det kräver att en regering lägger fram ett budgetförslag, och
              det är precis vad vi gjorde efter att ha varit endast några timmar
              och dagar på Regeringskansliet.
            </seg>
            <seg n="0eed5b8a">
              Man kan missbruka en sådan linje genom att låtsas som att regeringen
              inte tycker att den har tillräcklig kunskap, när man egentligen
              är väl medveten om att vi, precis som andra, säger att det inte
              är kunskapen som saknas utan den breda förankringen. Vi vill göra
              den möjlig. Det är klart att man kan missbruka en sådan handlingslinje
              genom att låtsas som att det är fråga om en försening, när man
              i själva verket vet att det är ett sätt att skapa en process där
              vi också kan höja ambitionerna långt mer jämfört med det som gällde
              tidigare men där vi samtidigt håller den tidsplan som riksdagen
              var överens om förra våren.
            </seg>
            <seg n="16670b60">
              Till sist måste sägas i debatten att det återstår fortfarande
              att visa om oppositionspartierna, och de företrädare oppositionspartierna
              har, faktiskt är mogna uppgiften att stå för vad ett samarbete
              kräver. Nu valde Anders Ygeman i sin sista replik som jag vet
              att Anders inte får svara på, men du valde det själv att säga
              att han kan samarbeta om vi gör som han vill. Det är precis det
              gamla vanliga som inte räcker. Jag tror att vi kan göra mycket
              av det du vill, men det behövs mer. Det gäller att ge och ta.
              Det gäller att också kunna göra det man själv från början inte
              ville men som den andra vill. Då blir det samarbete. Det är den
              typen av samarbete som regeringen inbjuder till. Frågan kvarstår
              fortfarande: Ska oppositionen välja att bara ta debatt och säga
              att inget görs eller vill man på allvar vara med? Det här är inte
              ett 100-meterslopp utan det är ett långdistanslopp som Sverige
              ska klara. Det återstår många chanser, och vi kommer att återkomma.
              Vi menar allvar.
            </seg>
          </u>
          <note n="84e3937a">
            Anf. 17 TALMANNEN:
          </note>
          <u who="unknown" xml:id="i-cfcd757ea111a1c1-0" n="ea916b53">
            <seg n="e5ee53dc">
              Jag vill till kammaren anmäla att det blir lite konstigt i avslutningen
              av debatten med många frågor till Anders Ygeman från ett antal
              partier när han inte har möjlighet att replikera. Jag kommer att
              nu släppa in Carl B Hamilton och därefter ge Anders Ygeman 30
              sekunder extra innan miljöministern avrundar debatten.
            </seg>
          </u>
          <note type="speaker" n="ebf2be9c">
            Anf. 18 CARL B HAMILTON (fp):
          </note>
          <u who="unknown" xml:id="i-03a19f0d8732d25b-3" n="ea916b53">
            <seg n="7a588c86">
              Herr talman! Det var bra att ge socialdemokraterna en möjlighet.
              Hittills har de inte tagit den.
            </seg>
            <seg n="e5c87448">
              Målet är att förhindra att uppvärmningen i världen ökar med mer
              än 2 grader max 2 grader. Då är det, som Andreas Carlgren säger,
              krävande att från oppositionens sida göra handlingen till ett
              huvudnummer. Jag återgår till Miljöpartiet och Vänsterpartiet.
              Handling på global nivå innebär att man försöker diskutera att
              också genomföra den politik man har. Ni kan inte genomföra er
              politik så länge ni säger att Europeiska unionen inte är bra.
              Ni förespråkar ju ni har kongressbeslut på det att vi ska lämna
              Europeiska unionen. Er politik blir trovärdig först när ni överger
              anti-EU-linjen.
            </seg>
            <seg n="aac028b5">
              Man kan inte samtidigt vara för en aktiv handlingsinriktad trovärdig
              klimatpolitik och bekämpa Europeiska unionen. Det går inte. Det
              är inte trovärdigt.
            </seg>
            <seg n="d815dbea">
              Herr talman! Jag vill också framföra det lite mer försonliga
              anslaget som Andreas Carlgren hade. Man ska vara lite försiktig
              med att sälja in klimatfrågan genom att säga att den ger flera
              jobb. Den innebär en strukturomvandling. Den ger flera jobb på
              vissa håll, men den ger färre jobb på andra håll, nämligen på
              de ställen där det är för mycket koldioxidutsläpp. Där ska ju
              jobben bort. Där ska ju produktionen och konsumtionen minska.
              Driv inte detta som en enkel fråga om att rädda sysselsättningen
              och få flera jobb. Driv det i stället som en blandning av miljöpolitik,
              klimatpolitik och etisk politik, det vill säga ansvaret för framtida
              generationer och det globala ansvaret inte flera jobb i Södertälje.
              Det är inte det som är målet. Målet är att få maximalt 2 graders
              uppvärmning av jordklotet.
            </seg>
          </u>
          <note type="speaker" n="f5785a66">
            Anf. 19 ANDERS YGEMAN (s):
          </note>
          <u who="anders_ygeman_87fca7" xml:id="i-cecf0334a9d2d2d4-2" n="4a87bac5">
            <seg n="a524789c">
              Herr talman! Jag har två enkla påpekanden.
            </seg>
            <seg n="d8987363">
              Om Andreas Carlgren vill ha samarbete, varför ljuger du om klimatpropositionen?
              Du håller upp en blank sida när du vet att samma dag som klimatpropositionen
              lades fram lades sammanlagt fem propositioner fram från den socialdemokratiska
              regeringen med skarpa förslag. Det var elcertifikatspropositionen,
              vindkraftspropositionen, budgetpropositionen och infrastrukturpropositionen.
              Där fanns de skarpa förslagen.
            </seg>
            <seg n="52abb595">
              Jag har i alla mina repliker sagt att jag är beredd att stödja
              varje skarpt och klokt förslag från regeringen, men jag har inte
              haft några att ta ställning till. Därför föredrog jag tre förslag
              som vi har lagt fram, men du valde, trots din långa debattid,
              att inte svara på något av förslagen.
            </seg>
          </u>
          <note type="speaker" n="3fac7b3f">
            Anf. 20 Miljöminister ANDREAS CARLGREN (c):
          </note>
          <u who="unknown" xml:id="i-8701b2d0ea7864f5-1" n="ea916b53">
            <seg n="71898175">
              Herr talman! Kanske jag ska tolka den här debatten, som ju har
              ändrat tonläge vartefter den har pågått, så att det växer fram
              en insikt runt om i samhället om att vi verkligen behöver denna
              breda ansats för att långsiktigt kunna genomföra all den handling
              som kommer att krävas för att verkligen möta klimatförändringarna.
              Den insiktsförändring som pågår i samhället kommer säkert också
              vartefter att tränga in i oppositionspartierna, och jag hoppas
              att vi då kan ta vara på det tillsammans. Det är den chans vi
              har att brett och tillsammans ta vara på möjligheten här i Sverige
              som är ett litet samhälle globalt sett men mycket välutvecklat.
              Vi kan använda den möjligheten att vara en förebild internationellt.
            </seg>
            <seg n="458362a2">
              Det kanske också kommer att bli lättare vartefter att erkänna
              att flera åtgärder, till exempel tre av de propositioner som Anders
              Ygeman nämnde här på slutet, är precis sådana åtgärder som mitt
              parti var med om att förbereda, som bekant. Alliansregeringen
              fortsätter nu med det. Det kanske också blir lättare vartefter
              att erkänna att det inte behöver vara ett nederlag att genomföra
              åtgärder som beslutades under en annan regering. Det kan vara
              en vinst, därför att det breddar insatserna i samhället.
            </seg>
            <seg n="4980ae1c">
              Vartefter kanske vi kan se till att klimathotet också leder till
              en klimatförändring i politiken. Jag tror att det skulle göra
              nytta i större mening, därför att det vore bra om partikulturen
              i svensk politik kunde utvecklas mer. Möjligen är det detta vi
              har inom räckhåll i framtiden, även om vi inte är där ännu.
            </seg>
          </u>
          <note n="b14d7547">
            Överläggningen var härmed avslutad.
          </note>
          <note n="2efbc49a">
            2 § Avsägelse
          </note>
          <note n="dffffdc1">
            Talmannen meddelade att Catherine Persson (s) anhållit om entledigande
            från uppdraget som ledamot av riksdagen från och med den 9 april.
          </note>
          <note n="50ecc10b">
            Kammaren biföll denna anhållan.
          </note>
          <note n="c30c6db0">
            3 § Anmälan om inkomna faktapromemorior om förslag från Europeiska
            kommissionen
          </note>
          <note n="2d080907">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <u who="unknown" xml:id="i-cfcd757ea111a1c1-1" n="ea916b53">
            <seg n="2056c52f">
              KOM(2007)17
            </seg>
          </u>
          <note n="0223f6d5">
            KOM(2006)712
          </note>
          <note n="47974e7c">
            4 § Beslut om förkortad motionstid
          </note>
          <note n="0ca18a1a">
            Kammaren biföll regeringens förslag att motionstiden för prop.
            2006/07:72 Fortsatt svenskt deltagande i Förenta nationernas insats
            i Libanon skulle förkortas och utgå onsdagen den 21 mars .
          </note>
          <note n="85ce6b7c">
            5 § Hänvisning av ärenden till utskott
          </note>
          <note n="d398ea9d">
            Föredrogs och hänvisades
          </note>
          <note n="47899bec">
            6 § Förnyad bordläggning
          </note>
          <note n="8b5c4b15">
            Föredrogs och bordlades åter
          </note>
          <note n="b18818de">
            7 § Klimatpolitik m.m.
          </note>
          <note n="6fa4b9c9">
            Föredrogs
          </note>
          <note type="speaker" n="21525953">
            Anf. 21 LENA HALLENGREN (s):
          </note>
          <u who="lena_hallengren_58d7dc" xml:id="i-887faaad3233eb0b-0" n="9b0eb508">
            <seg n="eb565a49">
              Herr talman! Det är roligt att få ägna tiden åt frågor som har
              så stort gehör hos såväl unga som gamla. Det är roligt med politik
              som engagerar och inspirerar till handling.
            </seg>
            <seg n="f472904e">
              Jag träffar elever till exempel på Påskallaviksskolan i Oskarshamn
              som har bildat miljöråd och som källsorterar på skolan.
            </seg>
            <seg n="a8c7c799">
              Det är familjeföretaget som har blivit Läckeby Water och som
              nu expanderar och tillverkar och säljer vattenpumpar över hela
              världen.
            </seg>
            <seg n="06080267">
              Det är Sustainable Sweden, som målmedvetet arbetar med att samordna
              miljöföretag i sydöstra Sverige. På så sätt underlättar man för
              miljöexporten.
            </seg>
            <seg n="84d5c383">
              Jag måste säga att jag imponeras av alla jag möter som är så
              otroligt uppdaterade, av sopsortering, energilampor, att undvika
              standbylägen och att köpa etanolbil, av alla de människor som
              har sett Al Gores film och som nu kräver handling från oss beslutsfattare.
              Det är förpliktande för oss alla i den här kammaren.
            </seg>
            <seg n="8b33df8a">
              Jag besökte regeringens klimatseminarium förra veckan, en heldag
              i Vinterträdgården på Grand Hôtel för att visa att fler i regeringen
              nu har förstått, eller i alla fall börjar förstå, allvaret i klimathoten.
              Rubriken som visades på en power point mellan varje föreläsare
              var Nuläget och framtida åtgärder . Nuläget stod namnkunniga professorer
              för tillsammans med bland annat EU-kommissionen och framstående
              företagare. Men de framtida åtgärderna, som jag antog att regeringen
              skulle komma med, lyste med sin frånvaro, precis som i det betänkande
              som vi nu ska debattera, MJU5, med en ständig hänvisning till
              en klimatproposition 2008.
            </seg>
            <seg n="7259ef33">
              Statsministern inledde med ett verkligt och jag menar det vackert
              tal. Han berättade att han nu reser land och rike runt för att
              besöka passivhus i Alingsås, smältande isar i Svalbard, etanolfabriker
              och biogasanläggningar. Sedan varnade han alla med ett finger,
              alla dem som under betydligt längre tid varit insatta i och medvetna
              om frågans storhet, för att vilja ha frågan för sig själva, för
              att inte vilja släppa in andra på området. Jag tror inte att det
              är någon som vill stänga någon ute, allra minst beslutsfattare
              som regering och riksdag.
            </seg>
            <seg n="4a9f9f71">
              Välkomna alla till miljöarbetet, till arbetet med att minska
              utsläppen och därmed hotet mot vårt gemensamma klimat! Okej för
              att insikten har kommit i senaste laget ungefär samtidigt som
              sänkta opinionssiffror. Men i stället för att som Reinfeldt kräva
              förståelse för att vara sen i starten tycker jag att högeralliansen
              ska koppla ur handbromsen, flytta foten från bromspedalen och
              gasa, kanske till och med rivstarta lite naturligtvis med ett
              miljövänligt drivmedel. Men varje gång vi säger att vi ska börja
              här hemma för att lyckas har vi en ständig diskussion om att det
              i stället ska ske globalt och på EU-nivå.
            </seg>
            <seg n="939db0f3">
              Vi måste ha ett djärvt klimatmål, av flera orsaker: för att vi
              ska ta vårt ansvar som ett land med relativt höga per capita-utsläpp,
              för att visa andra länder att vi menar allvar och för att kunna
              spela en fortsatt viktig roll i internationella förhandlingar.
            </seg>
            <seg n="153aa80a">
              Nu har till och med EU satt ett mål, och under våren ska också
              landfördelningen göras. Frågan är: Hur djärvt ska då Sverige vara?
              Ja, om vi inte börjar ta mål, åtgärder och kostnader blir det
              bara svårare och dyrare ju längre tiden går.
            </seg>
            <seg n="f423bc34">
              En minskning av utsläppen på minst 80 procent till 2050 måste
              ske, och vi vet att för en del kommer den här utmaningen att bli
              betydligt större än för andra. Det gäller för USA till exempel,
              som i dag står för de största utsläppen i världen, som nation
              eller per capita. Det gäller för Kina och för övriga utvecklingsländer,
              som står i begrepp att öka både välstånd och tillväxt och samtidigt
              av oss andra förväntas, och säkert också själva har visionen,
              att hålla utsläppen nere.
            </seg>
            <seg n="0ef78623">
              Det finns ingen anledning att vänta till klimatpropositionen
              2008 innan vi kan besluta oss för ett mål. Vi kan här och nu besluta
              om minst 30-procentiga minskningar. Jag är helt övertygad om att
              det är en mycket lätt börda för miljöministern att bära till rådsmötet
              i vår.
            </seg>
            <seg n="c7bcbacd">
              På EU-nivå borde vi vara drivande för en sektorsintegration av
              klimatfrågan. Toppmötet borde fatta beslut om att varje relevant
              sektorsråd ska utarbeta en strategi för hur klimatutsläppen ska
              minska i relation till det nyligen fattade beslutet om reduktion
              till 2020.
            </seg>
            <seg n="44b2a535">
              Vi borde arbeta för ett EU-initiativ för en utvecklad global
              utsläppshandel, som inkluderar möjligheten att frivilligt ansluta
              sektorer. Det skulle kunna innebära att till exempel Kina och
              Indien kommer in i systemet på ett smidigt sätt och skulle samtidigt
              gynna de här länderna eftersom det stimulerar utländska direktinvesteringar
              med en modern, koldioxidsnål teknik.
            </seg>
            <seg n="b5ef77a0">
              Ett förslag är att närma oss en miniminivå på miljöskatter med
              bäring på klimatfrågan, där initiativet borde vara den öppna samordningsmetoden,
              som inte rubbar självbestämmandet men som sätter fokus på de länder
              som inte har styrande skatter eller avgifter. Det är naturligtvis
              också en fråga om konkurrensneutralitet.
            </seg>
            <seg n="9d0d71d1">
              Jag tycker att regeringen låter lite som Alfons Åberg, ni vet
              han som säger jag ska bara och sedan: Vi ska bara utreda lite
              till. Vi ska bara fråga fler experter om råd. Ingenting ska göras
              före klimatpropositionen 2008.
            </seg>
            <seg n="f578dc4e">
              Nog är det märkligt att regeringen avvaktar i just klimatfrågan
              med hänvisning till att man vill göra rätt saker, att man vill
              att det ska förankras hos forskare, parter och olika intressenter.
              Så lät det inte när chockhöjningarna i a-kassan skulle införas.
              Så lät det inte när vuxenutbildningen bantades. Så låter det inte
              när statens egendom ska säljas ut. Så låter det bara när vi ska
              göra insatser för att minska koldioxidutsläppen.
            </seg>
            <seg n="35e59667">
              Folkpartiet undrade här förut om regeringen är ense i klimatpolitiken,
              och därför hade vi morgonens debatt.
            </seg>
            <seg n="43c8e5cd">
              Det finns någonting som oroar mig. Jag läste nyligen morgontidningen.
              Svenskt Näringslivs chefsekonom Stefan Fölster försöker där att
              prata bort IPCC:s rapport. Och på fullaste allvar menar han att
              klimathotet är överdrivet. Temperaturökningarna framöver kan visserligen
              vålla problem, men de naturliga variationerna har varit betydligt
              större, och det är snarare miljörörelsens krav som driver på en
              allt snabbare uppvärmning av jorden. Han avslutar med: Sverige
              bör sluta satsa flera miljarder kronor varje år på lokal miljömässig
              hållbarhet, och i stället satsa pengarna på de större tekniksprången
              som verkligen kan ersätta fossil energi. På vägen dit bör Sverige
              bejaka tillväxt, ökad handel och transporter.
            </seg>
            <seg n="31dae57b">
              Jag hoppas att Svenskt Näringsliv som i vanliga fall har många
              alliansöron att viska i inte har det i den här frågan. Men dessvärre
              är detta uppfattningar som också är rotade i den moderata riksdagsgruppen.
              Ledamoten Jan Ericson skriver i sin blogg. Han menar att Sverige
              inte ska gå i spetsen på miljöpolitikens område med motivet att
              det allvarligt skadar Sveriges ekonomi, konkurrenskraft och arbetsmarknad.
              Uppenbarligen har miljöpolitiken drivits av en liten grupp svenska
              miljöfanatiker som helst av allt vill slå undan benen för svenska
              företag, transporter och arbetstillfällen i Sverige, trots att
              det inte påverkar jordens totala miljö ens marginellt. Men Ericson
              är ändå hoppfull och avslutar med att säga: Den nya regeringen
              verkar bli en stark motkraft mot de destruktiva miljöfanatikerna.
            </seg>
            <seg n="e9051225">
              Som vanligt har vi en debatt om antingeneller, svart eller vitt,
              tillväxt eller sämre levnadsstandard. Antingen tror man på teknikutveckling
              eller så slår man undan benen på industri och utveckling detta
              trots att Sverige under socialdemokratiskt styre blev ett av de
              första länderna i världen där utsläppen minskade samtidigt som
              tillväxten ökade. Vi minskade utsläppen av växthusgaser och har
              bland de lägsta utsläppen per capita bland världens industriländer.
              Det är en minskning med över 3 procent sedan 1990. Samtidigt har
              tillväxten ökat med 30 procent.
            </seg>
            <seg n="f3c307c7">
              Hade kammaren röstat på de moderata reservationerna hade vi i
              stället haft 20 procent högre utsläpp av koldioxid. Jag skulle
              under den här debatten gärna vilja få ett svar på om Svenskt Näringsliv
              och moderata riksdagsledamöter är ute och cyklar i debatten eller
              om de har stöd för sin argumentation hos högeralliansen.
            </seg>
            <seg n="bbeaf04f">
              De insatser som har gjorts och som har föreslagits där Sverige
              går i spetsen kommer att gynna export. De kommer att gynna tillväxt,
              och de kommer att gynna klimatet globalt. Det finns så mycket
              att göra. Jag tror att vi är helt överens om att vi har en gemensam
              uppgift. Vi har till exempel föreslagit 2 miljarder kronor för
              forskning och investering för att stärka utvecklingen av solenergi,
              vågkraft, vätgas och bränsleceller. Det handlar om att förbereda
              införandet av kilometerskatt för den tunga lastbilstrafiken, både
              för att gynna andra trafikslag och för att gynna de åkerier som
              tar sitt miljöansvar. Det handlar om att riva upp nedläggningen
              av de lokala klimatinvesteringsprogrammen. Det handlar om att
              införa gröna certifikat för bränsle. Det handlar om att låta trängselavgiften
              gå till kollektivtrafiken. Det handlar om att ta initiativ till
              en höjd lägstanivå för miljöskatt inom EU genom öppna samordningsmetoden.
              Vi vill fördubbla etanolinblandningen i bensin och införa inblandning
              av biodiesel. Vi vill göra det enklare och ekonomiskt fördelaktigt
              att välja kollektivtrafik. Vi vill ha en verkningsfull utsläppshandel
              för flyget för att bryta ökningen av flygtrafiken och låta flyget
              bära sina egna miljökostnader. Det finns så mycket att göra, kära
              vänner. Det går inte att vänta på en kommission som talar om sanningen
              eller det enda rätta. Det är dags att flytta foten från bromspedalen.
              Jag yrkar bifall till reservationerna 10 och 11.
            </seg>
          </u>
          <note n="3c34f92b">
            I detta anförande instämde Aleksander Gabelic, Ann-Kristine Johansson,
            Jan-Olof Larsson, Ronny Olander och Helén Pettersson i Umeå (alla
            s).
          </note>
          <note type="speaker" n="00e33180">
            Anf. 22 JACOB JOHNSON (v):
          </note>
          <u who="jacob_johnson_6c8957" xml:id="i-ecc35fe5584d4462-0" n="b0780097">
            <seg n="6cca6028">
              Herr talman! Denna debatt om MJU:s betänkande om klimatpolitik
              med mera äger rum direkt efter den särskilda klimatdebatten tidigare
              på morgonen. Låt oss tolka det som att riksdagen ägnar klimatfrågan
              dubbel uppmärksamhet. Det gör riksdagen rätt i, eftersom frågan
              om hur vi hanterar hotet mot jordens klimat är en ren överlevnadsfråga
              för mänskligheten.
            </seg>
            <seg n="74a9331e">
              I betänkandet tecknas bakgrunden i ärendet genom att man beskriver
              det internationella arbetet mot klimatförändringar. Det handlar
              naturligtvis särskilt om Kyotoprotokollet och EU:s system för
              handel med utsläppsrätter. Här är det sorgligt att konstatera
              att det land som släpper ut överlägset mest växthusgaser per capita,
              det vill säga USA, inte har ratificerat Kyotoprotokollet.
            </seg>
            <seg n="4bb6e368">
              FN:s klimatpanel publicerade den 1 februari en rapport som sammanfattar
              kunskapsläget. Det är en ökad global medeltemperatur 0,74 grader
              och en 35-procentig förhöjning av halten av växthusgaser i atmosfären
              under de senaste hundra åren. I rapporten understryker man att
              människan har orsakat större delen av uppvärmningen genom
            </seg>
            <seg n="b685ffbb">
              Herr talman! Jag hämtar detta från betänkandet därför att det
              är viktigt att påpeka att människans påverkan inte endast sker
              genom förbränning av fossila bränslen. Även utsläppen från jordbruken
              och den förändrade markanvändningen, det vill säga i huvudsak
              avskogningen, är viktiga faktorer.
            </seg>
            <seg n="22b661b0">
              Vid Europeiska rådet förra veckan antog EU mål för klimatpolitiken
              fram till 2020. Det var många 20-procentsmål. Det handlade om
              minskning av växthusgaser, energieffektivisering och en ökad andel
              förnybar energi. Det var bra att regeringen argumenterade för
              ett högre mål, 30 procent, vad gäller minskningen av växthusgaser.
              Men Sverige kan och bör enligt Vänsterpartiets uppfattning unilateralt,
              enskilt, gå före. Det tjänar både miljön och den svenska ekonomin
              på i det långa loppet. Och vi har tidigare här i kammaren fått
              höra från Wiwi-Anne Johansson att Vänsterpartiets ambition är
              en minskning med minst 35 procent fram till 2020.
            </seg>
            <seg n="3ae29551">
              Herr talman! När det gäller själva betänkandet föreligger det
              sex reservationer från Vänsterpartiets sida samt två reservationer
              som vi har gemensamt med Miljöpartiet. Jag står naturligtvis bakom
              alla dessa reservationer men begränsar mig här till några aspekter
              och ett yrkande.
            </seg>
            <seg n="c6725f16">
              I reservation 1 tar vi upp att Sverige bör vara drivande när
              det gäller uppfyllande och förstärkning av Kyotoprotokollet och
              att USA måste ansluta sig till det internationella klimatsamarbetet.
              Det borde vara en moralisk självklarhet att världens enda supermakt
              som tillika har de största utsläppen per capita inte bara ansluter
              sig till utan även är ett föredöme i det internationella klimatsamarbetet.
              Trappan måste, så att säga, städas uppifrån. Det är enligt min
              uppfattning dags för omvärlden att börja fundera på sanktioner
              som kan riktas mot USA om de inte ansluter sig till internationella
              klimatuppgörelser.
            </seg>
            <seg n="2b168c68">
              Tillsammans med Miljöpartiet tar vi i reservation nr 2 upp förslag
              om att införa klimattullar på importer från energiintensiva industrier
              från i-länder som inte ratificerat Kyotoprotokollet, och det kan
              ju sägas vara ett exempel på sanktioner mot USA och andra bakåtsträvande
              länder.
            </seg>
            <seg n="03ad58e2">
              I reservation nr 3 tar vi upp att taket för antalet utsläppsrätter
              successivt ska sänkas och att utsläppsrätterna ska fördelas genom
              auktionering. Erfarenheterna av EU:s handel med utsläppsrätter
              hittills har inte direkt varit lysande. Det stod till exempel
              i Svenska Dagbladets näringslivsdel förra veckan om en fullständig
              flopp för utsläppsrätter. Företagen har ju helt gratis fått utsläppsrätter
              som de sedan kunnat tjäna stora belopp på genom att sälja vidare.
              Och detta har inte heller påverkat deras miljöpolitik särskilt
              mycket.
            </seg>
            <seg n="84695beb">
              Som framgår av betänkandet rekommenderar nu även Naturvårdsverket
              och Energimyndigheten, i redovisningen av ett regeringsuppdrag,
              att aktörerna bör köpa sina utsläppsrätter via auktion.
            </seg>
            <seg n="a441c09f">
              Jag nämnde tidigare FN:s klimatpanels beskrivning av jordbruket
              som en av de viktiga faktorerna bakom klimatförändringarna. Och
              det kom för någon tid sedan en rapport från FN som visar att jordbrukssektorn
              eller boskapssektorn, globalt sett, står för hela 18 procent av
              de globala växthusgasutsläppen. Det är större än hela trafiksektorn.
            </seg>
            <seg n="1a6bb53b">
              Det är bland annat för att man odlar mycket foder för köttproduktion
              som sedan går till export i Europa och även till Sverige. Genom
              den höga köttkonsumtionen medverkar man indirekt till en negativ
              klimatpåverkan. I reservation nr 8 föreslår vi att regeringen
              bör återkomma med ett samlat förslag för att minska jordbrukets
              utsläpp av växthusgaser. Tyvärr avslås det av utskottsmajoriteten.
            </seg>
            <seg n="c8c88f7e">
              Slutligen, herr talman, yrkar jag bifall till reservation nr
              16 där Vänsterpartiet föreslår ett nytt miljökvalitetsmål, nämligen
              begränsad miljöpåverkan i andra länder. Sveriges miljöpåverkan
              i andra länder växer med ökad import av varor. Detta orsakar indirekt
              miljöpåverkan genom utsläpp och förändrad markanvändning i andra
              länder, till exempel just avskogning för att odla foderväxter
              för uppfödning av boskap för köttkonsumtion. Det handlar, som
              vi ser det, om att verka för ett internationellt sett rättvist
              miljöutrymme. Vi kan inte här i Sverige konsumera på bekostnad
              av miljön i andra, ofta fattiga, länder.
            </seg>
          </u>
          <note type="speaker" n="2664d97b">
            Anf. 23 TINA EHN (mp):
          </note>
          <u who="tina_ehn_9c2cbf" xml:id="i-ef20631856a14341-0" n="b56d7f3e">
            <seg n="3c839f75">
              Herr talman! Klimat, klimat, klimat. Alla vill synas i det här
              ämnet. Alla vill tala om att vi är medvetna om vad som sker. Folkpartiets
              initiativ i dag till klimatdebatten är ett exempel. Alla överträffar
              varandra med kloka ord, procentsatser och mål. Att vara miljöpolitiker
              är inne. Att vara medveten om att åtgärderna ska till är också
              inne. Och något annat vore helt fel.
            </seg>
            <seg n="bd9c49f1">
              IPCC:s rapport, Sternrapporten och även den sårbarhetsutredning
              som vi har tagit del av har alla bidragit till att dra i gång
              debatten effektivt. Hela hösten och vintern har präglats av klimatrapporter
              i våra medier.
            </seg>
            <seg n="25da851e">
              Vi ska i dag behandla miljö- och jordbruksutskottets betänkande
              Klimatpolitik och motioner från den allmänna motionstiden som
              faktiskt var innan klimatfrågan blossade upp så stort som den
              sedan har gjort. Under valrörelsen var den inte lika stor som
              den har varit nu. Vad jag vill säga i samband med det är att vi
              från Miljöpartiet lämnade in en ambitiös klimatmotion under motionstiden.
              Den har hamnat i dagens betänkande.
            </seg>
            <seg n="7737e79c">
              Att Miljöpartiet uppstod ur kunskapen om att klimatet och miljön
              höll på att ta stryk är vi några som minns. Det är därför både
              ett framsteg och en svindlande känsla av hur trögt vissa saker
              går som gör att jag gör den här reflexionen just i dag. Det är
              mycket man ska stå ut med när man är föregångare, när man är stigfinnare
              eller när man har kommit till en synvända.
            </seg>
            <seg n="3cb2f4ca">
              Det är ett framsteg att höra den moderata statsministern i onsdagens
              uppstart av Hållbarhetskommissionen, som jag fick lov att ta del
              av, lite ödmjukt visa lite distans till sin egen politik och då
              själv uttrycka det ungefär så här: Nu sitter nog några här och
              tänker att det är kul med en moderat som har fattat detta. Det
              var alltså statsministern själv som sade så ungefär. Jag kunde
              inte ha sagt det bättre själv.
            </seg>
            <seg n="d9c01b14">
              Man kan inte lösa klimatpåverkan genom en enda åtgärd som kanske
              består av bonus på miljöbilar, även om den åtgärden kan vara bra
              för en del i samhället. Därför är den ett instrument som pekar
              åt rätt håll, och därför är det ett förslag som vi i Miljöpartiet
              har med också. Men klimatfrågan är större än så. Det krävs mer,
              och det krävs återigen ett helhetstänkande, ett perspektiv som
              lyfter lite.
            </seg>
            <seg n="ca272ee7">
              När jag som barn cyklade i Göteborg på väg till stallet minns
              jag att det luktade fruktansvärt skarpt från en industri med något
              slags plasttillverkning. Jag vet inte vilken verksamhet som pågick
              där, men jag kommer ihåg stanken av fräna ämnen och att man inte
              mådde så bra i den miljön. Själva produktionen var något som förknippades
              med utsläpp. Då var det knappast människors fria tid som förknippades
              med miljöpåverkan. I dag är det transporter av olika slag och
              väldigt ofta vår rätt till frihet som påverkar miljön, vår rätt
              att förflytta oss med bilen, vår rätt att flyga till någon annan
              plats på semestern men även vår rätt att konsumera vad som helst,
              när som helst, producerat var som helst på jorden.
            </seg>
            <seg n="cb303d74">
              Det är ett på många sätt intressant utvecklingsmönster som vi
              människor har, men vi är ju inte ensamma här. För vår egen existens
              behöver vi de klimathållande funktionerna, de molnbildande regnskogarna,
              den viktiga mångfalden av liv och balansen i systemen. När glaciärisarna
              kalvar ned i havet, när saltvattnet ändrar sin sammansättning
              och blir sötare, när regnet ökar på redan fuktiga ställen, när
              torkan ökar på torra ställen, när havet blir varmare är frågan
              vems frihet som vi inkräktar på. Ska vi ta ansvar i Sverige, vara
              pådrivande och visa att det är dags?
            </seg>
            <seg n="77b14afd">
              Jag ser inte förslagen som bör komma från en svensk regering
              som säger sig ha insikt i vad som sker. Jag säger: Ska vi vara
              tuffa och gå före i Sverige?
            </seg>
            <seg n="3e7c09de">
              Vi i Miljöpartiet ser klimatfrågan som en viktig solidaritetsfråga,
              en solidaritet mellan generationer. Kommande generationer kommer
              inte att kunna elda med fossila bränslen i samma omfattning som
              vi har gjort. Det är en fråga om solidaritet med naturen och därmed
              vår framtid. Klimatrubbningarna kommer att kunna påverka livsbetingelserna
              negativt för en rad arter.
            </seg>
            <seg n="db63f23b">
              Klimatfrågan är i hög grad en fråga om solidaritet mellan rika
              och fattiga. Det är vi i den rika delen av världen som står för
              den största förbrukningen av fossila bränslen. Vi vet att vi bidrar
              till klimatförändringarna. Vi vet förmodligen mindre om deras
              konsekvenser än att de är på gång. Likväl är det vi i den rika
              världen som har det största ansvaret för utsläppen av koldioxid
              och andra drivhusgaser.
            </seg>
            <seg n="429a685f">
              Miljöpartiet anser att i handeln med utsläppsrätter bör en auktionering
              av utsläppsrätter råda. De svenska utsläppen av växthusgaser bör
              minska med 80 procent till 2050. Och man talar om liknande mål,
              vet jag.
            </seg>
            <seg n="636bdbf7">
              Det är frestande att ta långsiktiga radikala mål och sedan skjuta
              upp åtgärderna för att nå målen, men då måste merparten av minskningen
              ske mot slutet av perioden. Så är inte ansvarsfullt att göra.
              Eftersom drivhusgaserna är kvar i atmosfären under lång tid får
              en minskning på 1 procent nu en betydligt större samlad effekt
              år 2050 än en minskning med 1 procent som sker om först 35 år.
            </seg>
            <seg n="d9120d35">
              Det är också frestande att se storskaliga satsningar som lösningar
              på problem. Det är inte lämpligt att vi i Sverige tillåter naturgasen
              att breda ut sig oifrågasatt, eftersom den är en fossil energikälla.
              I Sverige ökar den på utsläppen, när det finns alternativ energi.
            </seg>
            <seg n="f36f128d">
              Vilka satsningar som ska göras är viktigt. Storskaliga lösningar
              som rent tekniskt på ritbordet ser fullkomligt genomförbara ut
              ska också fungera i verkligheten. Därför är det bra att inte heja
              på det som kallas CCS som innebär storskalig koldioxidavskiljning
              och lagring i berggrunden. Hur som helst är det inte en färdigutvecklad
              metod, och vi har mer bråttom än så. Vi ska minska utsläppen nu
              och inte skjuta på frågan.
            </seg>
            <seg n="2ed7c37c">
              Det är också viktigt, som vi har påpekat i Miljöpartiet, att
              vi i samband med en diskussion angående EU:s utsläppshandel och
              angående trafiken ser ett problem i att trafiken och industrin
              hamnar i en gemensam utsläppsbubbla. I så fall kan den svenska
              industrin komma att konkurreras ut, eftersom det finns en större
              betalningsvilja inom transportsektorn. Flera rapporter visar att
              arbetstillfällen i Sverige och Europa kan hotas om transporterna
              ingår i samma bubbla som industrin.
            </seg>
            <seg n="3b77ca79">
              Sofia Arkelsten, du sade något om att Miljöpartiet var hotat.
              Jag ser inte det som att vi är speciellt hotade. Jag tycker att
              det är väldigt kul att vara föregångare många gånger. Jag kan
              inte tycka att klimatbloggar, coola bilar eller Moderaterna de
              gröna är ett skarpt förslag som Anders Ygeman brukar säga: skarpa
              förslag. Sofia sade att försurningen breder ut sig, men inte hos
              Miljöpartiet, skulle jag vilja säga. För vi har sett möjligheten
              att utveckla ett hållbart samhälle som ger människorna i samhället
              meningsfulla liv där miljö och människor lever i samklang, där
              hållbar utveckling betyder hållbar utveckling. Det handlar om
              ett människovänligt samhälle där barn kan växa upp med satsningar
              på kollektivtrafiken och cykelvägar i samhället, med alternativa
              bränslen till bilar, med vind- och vågkraft och med utökad ekologisk
              produktion av livsmedel som leder till djurs och människors välbefinnande.
            </seg>
            <seg n="06654b63">
              Att Miljöpartiets politik är framåtskridande ser vi också på
              opinionsmätningarna och i våra medlemsantal. Vi vill förändra
              till en smart energianvändning, och här ingår inte kärnkraftsutbyggnad.
              Vi måste använda ekonomiska styrmedel. Flygets ökning är inte
              hållbar. Vi behöver alla järnvägssatsningar.
            </seg>
            <seg n="72d8eb34">
              Klimatinvesteringspengarna till kommunerna och pengarna till
              SMHI hade vi med i vår budgetmotion.
            </seg>
            <seg n="6a6f8c4c">
              Vi tror inte heller att man kan gräla sig ur klimatproblemen.
              Det kan man absolut inte. Men att vara föregångare kräver mod
              och en hel del riktiga förslag. Ni hör ju själva hur miljöpartistiska
              alla nu vill vara, men det krävs att man vill förändra och driva
              på. Ibland kallas vi utopiska, men när det gått en tid vill många
              vara med och hoppa på förslagen, mer eller mindre. Man vill vara
              med på det gröna tåget. Jag säger bara välkommen!
            </seg>
            <seg n="181b4777">
              Till sist vill jag säga att jag står bakom Miljöpartiets alla
              reservationer, men för att spara tid i kammaren yrkar jag bifall
              bara till reservationerna 6 och 7.
            </seg>
          </u>
          <note type="speaker" n="154a9d6d">
            Anf. 24 SOFIA ARKELSTEN (m):
          </note>
          <u who="sofia_arkelsten_7b9eb6" xml:id="i-a1c64fb42fc5c4c5-2" n="d9405f02">
            <seg n="18c62da4">
              Herr talman! Jag vill börja med att yrka bifall till utskottets
              förslag i betänkandet.
            </seg>
            <seg n="30d2d225">
              Alldeles nyss hade vi en omfattande klimatdebatt där vi fick
              prata lite om visioner och även om de lite mer handfasta sakerna.
              Nu får vi tillfälle att diskutera alla de motioner i ämnet som
              kommit in till utskottet. Det är intressant, som också Tina påpekade,
              att det bara finns 33 yrkanden. Det är alltså inte så många motioner
              som kommit in. Samtidigt berör ju klimatfrågorna väldigt många
              delar av politiken, och många frågor ligger egentligen hos andra
              utskott än just miljö- och jordbruksutskottet.
            </seg>
            <seg n="a57aed65">
              Betänkandet beskriver tydligt det internationella arbete som
              sker mot klimatförändringar. Det beskriver den globala uppvärmningen
              och det svenska systemet med miljökvalitetsmål.
            </seg>
            <seg n="de4f4ffe">
              På första sidan står det: Samtliga motionsyrkanden avstyrks,
              bl.a. med hänvisning till pågående arbete nationellt och inom
              EU och då regeringen har för avsikt att återkomma till riksdagen
              med en klimatpolitisk proposition under 2008 och med en proposition
              med uppföljning av de nationella miljökvalitetsmålen under 2009.
              Jag har ju lärt mig nu hur systemet fungerar. Det är ju så: Alla
              motioner som väcks avstyrks. Dock är det ganska intressant att
              se med vilken välvilja och värme de avstyrks.
            </seg>
            <seg n="7261cb37">
              Miljö- och klimatfrågorna har nu lämnat högervänster-skalan.
              Detta är frågor som berör oss alla. Det viktiga att ta fram är
              att vi måste arbeta på flera nivåer, vilket vi pratade om redan
              i den förra debatten. Samtidigt som vi bejakar det civila samhällets
              önskan att förbättra världen och underlätta för människor att
              göra miljöbra saker behöver vi sluta de här stora internationella
              traktaten mellan världens länder.
            </seg>
            <seg n="b8c79f63">
              Det är tydligt att alliansen och oppositionen skiljer sig åt
              på flera punkter. Det gäller synen på det internationella arbetet,
              synen på EU och inställningen till politikerrollen. Vi i alliansen
              tror på Europatanken. Det senaste toppmötet var framgångsrikt.
              Vi driver en offensiv miljöpolitik både här och utomlands. Jag
              tyckte om det Andreas Carlgren sade: EU är vår hemmaplan. Det
              är så vi måste se det. Vi vill inte välja att arbeta nationellt
              eller internationellt, för nationella åtgärder räcker inte till.
              Vårt samarbete inom EU är en förutsättning för att lyckas. EU
              är faktiskt oöverträffat som miljöorganisation. Bit för bit når
              vi framgång.
            </seg>
            <seg n="8129d5e7">
              I en motion föreslås tullar på varor från energiintensiv industri
              i länder som inte är anslutna till Kyotoprotokollet. Vi tror inte
              det är väldigt tydlig moderatpolitik att införande av tullar är
              rätt sätt att lösa problem, tvärtom. Däremot jobbar vi för att
              ta bort tullar. Vi vill få bort EU:s etanoltullar.
            </seg>
            <seg n="a14a2b58">
              Vi tror på det internationella systemet för handel med utsläppsrätter.
              Det är inte perfekt ännu, men vi jobbar på det. Var skulle vi
              vara utan det? Det ska vara effektivt, och det ska fungera. Vi
              driver frågan att utsläppsrätter ska auktioneras ut, inte delas
              ut. Men vi vill också jobba med mekanismerna för ren utveckling
              och gemensamt genomförande, för det gör skillnad.
            </seg>
            <seg n="12721dda">
              Både regeringen och utskottet tycker att det är viktigt att de
              svenska insatserna fortsätter när det gäller utsläppsminskningar
              och allt det andra arbete som pågår, men också när det gäller
              att skapa nya marknader för den svenska miljö- och energitekniken.
              Vi tror på tekniken. Vi är teknikoptimister.
            </seg>
            <seg n="08195d01">
              Sedan kommer vi till den största skillnaden, som är otroligt
              tydlig här i debatten, nämligen att vi i alliansen har en ödmjuk
              inställning till vårt uppdrag och vår roll. Vi tror inte att vi
              politiker vet och kan allt och sitter på alla lösningar. Vi tror
              på breda lösningar i alliansen. Det är därför vi har skapat Kommissionen
              för hållbar utveckling. Det är därför vi har skapat det vetenskapliga
              rådet och den parlamentariska beredning där vi bjuder in alla
              till samarbete, även Socialdemokraterna. Vi vill fatta beslut
              baserat på fakta och politiskt samarbete med forskare, näringsliv
              och intresseorganisationer.
            </seg>
            <seg n="3f1f02fb">
              Herr talman! Alliansregeringen arbetar med miljöpolitiken och
              klimatfrågorna. Vi tar detta på stort allvar. Det är otroligt
              spännande att se det förarbete som nu pågår inför den klimatproposition
              som kommer nästa år. Vi tar ett helhetsgrepp. De svenska miljökvalitetsmålen
              ligger fast och ska utvecklas. Regeringen återkommer till frågan
              hur målen ska utformas. Vi har en god uppföljning och utvärdering
              av arbetet redan nu. Både Naturvårdsverket och Energimyndigheten
              arbetar fram underlaget.
            </seg>
            <seg n="3d190a2f">
              En hel del av de saker som tas upp i de olika motionerna bemöts
              i klimatpropositionen, och därför har vi valt att avstyrka dem.
            </seg>
            <seg n="ac925043">
              Sammantaget visar det arbete som nu pågår handlingskraft. Det
              är viktigt att vi samlar oss kring miljöpolitiken. Vi behöver
              en aktiv miljöpolitik och en ekonomisk tillväxt med lite tanke
              bakom. Vi behöver fundera på det här. Vi måste skapa en rättvis
              och långsiktigt hållbar global utveckling. Här är det viktigt
              att miljöpolitiken inte används för att trycka ned och hindra
              utan som en hävstång för att lyfta upp. Vi tror att det kan ske
              en otrolig utveckling tack vare de utmaningar vi står inför just
              nu.
            </seg>
            <seg n="9a859a1a">
              Sedan vill jag vända mig till Tina Ehn. Det var inget hot mot
              Miljöpartiet jag uttryckte i den förra debatten. Däremot tror
              jag att den politik vi bedriver i alliansen är så pass bra Miljöpartiet
              har ju också ganska tydligt profilerat sig som en enfrågerörelse
              att vi kommer att göra er onödiga för väljarna. Jag tror på vår
              miljöpolitik så himla mycket.
            </seg>
            <seg n="8688a06e">
              Vi är ändå inte nöjda med allt det arbete vi genomför. Vi vill
              faktiskt mer. Vi ser fram emot hösten 2009 när Sverige är ordförandeland
              i EU och leder förhandlingarna. EU är vår hemmaplan, och det är
              där vi ska arbeta. Ordförandeskapet ger oss en möjlighet att påverka
              hela världen och se till att samarbetet ökar. Vi startar redan
              i juni i år med det informella ministermötet.
            </seg>
            <seg n="e1598d52">
              Herr talman! Detta har varit en himla intressant debatt, även
              om den blev uppdelad i två. De politiska skiljelinjerna är väldigt
              tydliga. Vi har en enad allians som utför saker och agerar, och
              vi har en ganska splittrad opposition som inte riktigt vill följa
              med på tåget. Jag skulle dock vilja vara den som säger välkommen.
            </seg>
          </u>
          <note type="speaker" n="9270dff4">
            Anf. 25 LENA HALLENGREN (s) replik:
          </note>
          <u who="lena_hallengren_58d7dc" xml:id="i-887faaad3233eb0b-1" n="9b0eb508">
            <seg n="c61bc4df">
              Herr talman! Sofia Arkelsten återkommer flera gånger under sitt
              anförande och också under den aktuella debatten till att oppositionen
              inte skulle bry sig så mycket om EU och att det kanske ändå är
              där som rätt mycket av politiken ska genomföras. Jag vill säga
              att jag delar uppfattningen att vi ska jobba på EU-nivå och här
              hemma, och lokalt. Men när man granskar den moderata klimatpolitiken
              i EU måste man ändå få fråga: Vad är det för fantastiska förslag
              som Moderaterna uppenbarligen lägger fram och driver i Europaparlamentet?
              Gång på gång röstar ni ju där emot förslag som faktiskt skulle
              bidra till ett bättre klimat.
            </seg>
            <seg n="7de233d9">
              När det till exempel skulle antas en resolution om klimatförändringar
              i anslutning till Kyotoprotokollet uttryckte Moderaterna mycket
              stor tveksamhet till om Kyotoprotokollet verkligen var rätt väg
              att möta klimatförändringarna. Till exempel sade man i röstförklaringen:
              Klimatförändringarna och dess orsaker är komplexa och därav följer
              att åtgärderna också bör ifrågasättas och ständigt vara föremål
              för en mer kritisk prövning än vad resolutionen ger uttryck för.
            </seg>
            <seg n="c3a8b87b">
              Luftfarten är en annan sådan fråga. Koldioxidutsläppen per personkilometer
              är upp till tio gånger högre för flyg än för tåg. Med anledning
              av det antog Europaparlamentet en resolution om att minska luftfartens
              inverkan på klimatförändringarna. Resolutionen stöddes av en mycket
              bred majoritet i Europaparlamentet med några få undantag, däribland
              de svenska moderaterna som till och med gick emot sin egen partigrupp
              och röstade emot.
            </seg>
            <seg n="806794a4">
              När man talar om hur viktigt det är att saker görs på EU-nivå
              tycker jag också att man ska klämma fram några förslag om hur
              det faktiskt ska se ut. Det är min ena fråga: Hur ser Sofia Arkelsten
              egentligen på det arbete som Moderaterna bedriver i EU-parlamentet?
              Skulle du kunna ge några exempel på framstående och viktiga förslag
              som ni har bidragit till?
            </seg>
            <seg n="bf27cd32">
              Den andra frågan handlar om de tre bästa förslag som lagts fram
              i denna kammare som vi i oppositionen har röstat nej till.
            </seg>
          </u>
          <note type="speaker" n="75871e96">
            Anf. 26 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-a1c64fb42fc5c4c5-3" n="d9405f02">
            <seg n="5aacefbb">
              Herr talman! Det är jätteintressant att höra hur Lena Hallengren
              väljer att vinkla det här med EU. Ni har ju företrätt ett regeringsunderlag
              med två stödpartier som aktivt vill gå ur EU. Vi hade en ganska
              rolig debatt i kammaren när en av miljöpartisterna berättade vilken
              typ av EU och vilket globalt samarbete han egentligen skulle vilja
              se. Det hade väldigt lite med verkligheten att göra, tyvärr.
            </seg>
            <seg n="895f4794">
              Det är faktiskt så att Socialdemokraterna i sig kanske har blivit
              lite mer EU-positiva, men samtidigt fanns inget stöd för att samarbeta
              inom EU i det regeringsunderlag ni hade. Det syntes, och det märktes.
              Jag har talat med många människor som har varit aktiva inom EU
              och som säger: Vilken skillnad det har blivit nu! Vilken skillnad
              det är när alliansen har tagit tag i frågorna, väljer att delta
              och skickar sina politiker att delta och vara aktiva på mötena!
              Det har inte varit så innan.
            </seg>
            <seg n="3e201ec2">
              Sedan handlade det en del om vilka frågor som fungerar bra i
              EU. Då kan vi titta på det senaste mötet som Fredrik och Andreas
              var på. Vi kan titta på kraven när det gäller bilarnas utsläpp
              och på utsläppshandeln för flyget en fantastiskt intressant fråga.
              Från 2011 ska handel med utsläppsrätter införas för de europeiska
              flygbolagen, och från 2012 vill man införa det för hela världen.
              Det är en jättestor framgång, och det hade aldrig hänt om man
              hade valt att stå utanför EU.
            </seg>
          </u>
          <note type="speaker" n="76ad37ee">
            Anf. 27 LENA HALLENGREN (s) replik:
          </note>
          <u who="lena_hallengren_58d7dc" xml:id="i-887faaad3233eb0b-2" n="9b0eb508">
            <seg n="8457adac">
              Herr talman! Det här är knappast en debatt om vi ska vara med
              i EU eller inte. För övrigt har jag själv alltid tyckt att EU
              är otroligt viktig arena. Det är helt självklart att vi ska vara
              med i EU och där diskutera bland annat klimatfrågor. Men det är
              inte därför, Sofia Arkelsten, som vi står här just nu. Vi pratar
              om klimatpolitiken, och jag vill upprepa frågan: Vad är det Moderaterna
              har gjort i EU-parlamentet eftersom det uppenbarligen ska fattas
              beslut där i en hel del frågor? Man är ju kritisk till åsikten
              att Kyotoprotokollet är rätt väg att gå och tycker dessutom att
              det här med luftfarten kanske inte heller är riktigt rätt sätt
              att arbeta på, även om hela EU-parlamentet i övrigt i princip
              var enigt i frågan.
            </seg>
            <seg n="fae79fbd">
              Min sista fråga som jag hoppas att Sofia Arkelsten hinner svara
              på är: Vad är det för förslag som har lagts fram i denna kammare?
              Det räcker med tre förslag, som oppositionen uppenbarligen har
              röstat nej till, som majoriteten och som regeringen tror skulle
              förbättra vårt klimat.
            </seg>
          </u>
          <note type="speaker" n="1e8fdd90">
            Anf. 28 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-a1c64fb42fc5c4c5-4" n="d9405f02">
            <seg n="4801a681">
              Herr talman! Lena Hallengren frågar om kritiken mot Kyotoprotokollet.
              Jag kan tänka mig att det har varit en utvecklingsfråga; man funderar
              på om Kyotoprotokollet verkligen har varit det absolut bästa sättet
              att arbeta. Jag tycker att man ska respektera att det inte alltid
              har varit enkelt att veta åt vilket håll vi ska gå. Det tror jag
              vi ska respektera när det gäller all politik. Vi har inte alltid
              tyckt som ni har tyckt. Ni har utvecklats åt något håll i alla
              fall, och vi får se vad som händer nu när ni får en ny partiledare.
            </seg>
            <seg n="89524014">
              När det gäller de tre förslagen i kammaren vill jag återigen
              hänvisa till det arbete som vi just nu lägger ned för att kunna
              presentera ett helhetsgrepp, en klimatproposition som omfattar
              alla de frågor som vi behöver ta tag i. Vi behöver verkligen lägga
              tid på det, och det handlar om inställningen till politikerrollen.
              Vi tror inte att vi har alla svar. Vi har en väldigt ödmjuk inställning.
              Vi vågar inte säga att vi exakt vet vad som är rätt och fel i
              alla frågor och svar, och det är jag rätt nöjd med. Jag skulle
              inte vilja vara en politiker som går ut och försöker hitta politiska
              lösningar på allt, utan vi tror på forskning, på utveckling och
              på teknik. Vi ser hur det civila samhället stiger fram och försöker
              rädda världen. Det vill vi bejaka.
            </seg>
          </u>
          <note type="speaker" n="758171f0">
            Anf. 29 ERIK A ERIKSSON (c):
          </note>
          <u who="unknown" xml:id="i-9faa0cbb7ea1b295-2" n="ea916b53">
            <seg n="e4be5a0b">
              Herr talman! Ledamöter av kammaren, medborgare av detta gamla
              land och övriga intresserade! Det är bra med dessa debatter som
              berör klimatet. Det är vårt ansvar och vår plikt att diskutera
              detta brett och inte bara här i kammaren. Jag hoppas att det märks
              en skillnad mellan de politiska alternativen. Det är själva avsikten
              med den här debatten. Det finns en skillnad, och vi kommer icke
              att bli helt överens när vi debatterar här i kammaren. Så fungerar
              det, och så ska det också vara. Jag hoppas att de som lyssnar
              märker detta.
            </seg>
            <seg n="40d8e366">
              Ära den som äras bör, brukar man säga. Tidigare i debatten har
              en del ärat sig själva, och det är imponerande. Jag vet inte om
              jag ska drista mig till detsamma, men visst kan man ära att Centerpartiet
              tidigt tog ett miljöansvar och skrev den första miljömotionen
              i riksdagen. Men det är väldigt länge sedan. Jag tror inte vi
              ska vila på gamla lagrar och fundera över vad som var så bra för
              3540 år sedan. Vi lever ju nu. Vi tar ansvar nu för de handlingar
              vi utför och de beslut vi fattar, och det är till det goda för
              kommande generationer och för ett samhälle som vi hoppas ska vara
              mer hållbart och mer kretsloppsanpassat. Begreppet hållbart kan
              också diskuteras, men vi har valt att använda det. Det är ett
              begrepp vi använder i dag men sannolikt inte om 20 år vad vet
              jag.
            </seg>
            <seg n="fa108dc4">
              Någon som var före mig i debatten tog upp lokala exempel, och
              det är lite grann så det fungerar. Var och en har vi lokala exempel
              som vi känner igen oss i. Det är goda exempel på människor som
              genom initiativkraft, drivkraft och entreprenörskap har tagit
              miljöansvar och, har det visat sig, även klimatansvar. Klimatfrågan
              anses vara ny, men så är det ju inte. Det är inte mycket som är
              nytt på denna gamla planet och i detta universum, men att vi debatterar
              frågan här och nu är naturligtvis nytt.
            </seg>
            <seg n="d35d6014">
              Jag vill återgå till de lokala exemplen. Det är ändå vad som
              sker lokalt som är avgörande. Vad vi får våra medborgare och våra
              medmänniskor att ta ansvar för i sin vardag och i sitt arbete
              eller i sin familj är det som gör skillnad. Vi kan i bästa fall
              hjälpa till genom att fatta kloka beslut, herr talman, men det
              som sker lokalt är viktigast.
            </seg>
            <seg n="f8786a00">
              Jag vill utgå från min hembygd. Det blir lätt så, och jag hoppas
              att ni ursäktar det. Det är hembygden man känner allra bäst. Jag
              är från Arvika kommun, och Arvika drabbades av en översvämning
              för styvt sju år sedan. För invånarna i Arvika kommun satte detta
              fokus på orsaken. Vi som jobbade inom jord- och skogsbruk upptäckte
              att det regnade varenda dag under detta långa år. Ett år blir
              som ni vet längre ju mer det regnar. Det regnade även när solen
              sken. Till slut var alla vattenmagasin överfyllda, och översvämningen
              var ett faktum. Detta var ingen sensation för människor som befann
              sig ute i naturen i arbete med jord och skog. Det var självklart.
            </seg>
            <seg n="3bf7c087">
              Vi behöver alltså lyssna på de människor som befinner sig i verkligheten,
              men vi behöver också lyssna på forskningen. Vi får inte heller
              utestänga de människor som inte är forskare eller som inte befinner
              sig i naturen dagligdags. Det är precis tvärtom dessa människor
              måste känna sig välkomna i miljöarbetet och känna att de är en
              viktig del i det som händer. Vi får inte heller, herr talman,
              ha ett A- och ett B-lag när vi debatterar klimat- och miljöfrågor
              i stort. I så fall gör vi bort oss.
            </seg>
            <seg n="3c9490a4">
              Norr om Arvika, i Brättne, finns en man som heter Christer. Han
              är bland annat rörmokare och jazzmusiker. Han är ett skönt exempel
              på en medborgare som man bara kan tycka om. På sin fritid, när
              han har stängt sin VVS-verkstad, har han studiecirklar för människor
              som vill komma dit och bygga sin egen solpanel. Nu gör jag lite
              reklam för Christer, som förstås inte har någon egen vinning i
              den här studiecirkelverksamheten: Det arbete han har gjort under
              många år är att hjälpa vanligt folk att förstå att det spelar
              roll om man har en solpanel! Man minskar sin oljeanvändning, och
              på sikt kanske man väljer att byta ut oljebrännaren mot någon
              annan energikälla.
            </seg>
            <seg n="7b0c1a40">
              Detta är ett typiskt exempel på hur det kan fungera lokalt. Arvika
              är också intressant när man diskuterar hur man i kommunen kan
              påverka klimatfrågan. Där har kommunpolitikerna valt att lyfta
              fram frågan. Kommunalrådet är inte centerpartist, men jag är glad
              att det har skett ändå. Naturligtvis har det skett en överenskommelse
              över partigränserna. När en kommun drabbas så tydligt som Arvika
              är man överens och funderar över hur man på bästa sätt kan möta
              problemet.
            </seg>
            <seg n="493af89f">
              Nedströms i Glafsfjorden ligger Säffle kommun som naturligtvis
              också drabbades av översvämningen. Där har man tillsammans funderat
              över hur man kan göra för att påverka klimatfrågan.
            </seg>
            <seg n="7798a431">
              I Säffle finns ett karosseri där man monterar ihop de bussar
              som sedan går på gatorna, bland annat här i Helsingfors. De drivs
              i stor utsträckning av biogas, vilket är positivt.
            </seg>
            <seg n="e2e001d9">
              Dessa goda exempel vill jag, herr talman, gärna föra fram. Jag
              hoppas att alla vi ledamöter, jag utgår från det, har goda exempel
              och att vi använder oss av dem. Det är när de landar som det gör
              skillnad.
            </seg>
            <seg n="e0fbed50">
              Det finns andra exempel på bra projekt. Återplantering i Afrika
              för att hindra jorderosion på lättflyktiga jordar är mycket viktigt
              och mycket bra. Här finns svenska initiativ också. Det spelar
              faktiskt roll.
            </seg>
            <seg n="bc6dca40">
              Det arbete som sker i våra skolor är också viktigt. Våra lärare
              är budbärare och viktiga i våra elevers lärande. Ibland kanske
              eleverna är duktigare än lärarna, men det är väl bra. Vi ska lära
              varandra. Ungdomens miljöriksdag är ett projekt som jag som ledamot
              har stött på här och som jag känner är ett bra projekt. Det finns
              många andra bra projekt också.
            </seg>
            <seg n="91730b4d">
              Herr talman! Det var en konferens för en vecka sedan exakt. Den
              handlade om klimatet. Temperaturen har stigit alltsedan 1850.
              De senaste 50 åren har vi sett en kraftigare ökning. Detsamma
              gäller för havsnivåerna. De stiger, och vi ser ett direkt samband
              häremellan. Det är inga nyheter. Men det intressanta är att vi
              nu väljer att debattera det här, och vi har en statsminister som
              väljer att driva frågan i EU tillsammans med sina kolleger. Vi
              fick en återrapport i kammaren i går. Det statsminister Reinfeldt
              sade då tycker jag är bra. Det står Centerpartiet bakom, och vi
              är nöjda med hans sätt att föra fram kraven på att minska utsläppen.
            </seg>
            <seg n="03ac5152">
              Vi har olika utgångspunkter. Sverige har redan gjort mycket på
              området. Vi har ett stort utbyggt fjärrvärmesystem, vilket kanske
              övriga Västeuropa saknar till stor del. Då har de en resa kvar
              att göra. Men låt oss hjälpa till! Låt oss visa på goda exempel
              som vi kan hjälpa till med.
            </seg>
            <seg n="0ecf0147">
              Vad gäller energin finns det många spännande nya energiteknikföretag.
              Jag har själv besökt Morphic i Karlskoga, ett fantastiskt företag
              som kan tillverka bränsleceller till mycket lägre kostnad än man
              tidigare har kunnat göra. Det finns många andra intressanta företag.
              ITT Flygt i Emmaboda är ett bra exempel. Det visar att det finns
              en marknad för det här, eftersom vi konsumenter faktiskt efterfrågar
              ny teknik.
            </seg>
            <seg n="9328bd8f">
              Jag och många med mig har en etanolbil. Men vi efterfrågar att
              den ska bli mer bränslesnål. Då blir forskningen i Göteborg, som
              Volvo och Saab anför, viktig. Detta spelar roll. På en fri marknad
              kommer även miljöhänsyn att tas på ett naturligt sätt.
            </seg>
            <seg n="70bcc921">
              Detta är viktigt att säga eftersom de som certifieras har ett
              säljargument som är klokt och vettigt. Vi som konsumenter vill
              ju köpa varor som är certifierade. Här kan vi delvis hjälpa till
              genom politiska beslut. Det gäller inte minst den fortsatta satsningen
              på biobränslen.
            </seg>
            <seg n="581001d6">
              Men jag vill även nämna jord- och skogsbrukets viktiga del i
              att vara kolsänka, att ta hand om det kol som släpps ut i alldeles
              för stor utsträckning. De gör ett miljöarbete som de inte får
              betalt för i dag. Kommer de att få betalt i framtiden? Kommer
              det att bli kopplat till utsläppsrätter? Det blir vi snart varse.
              Det är en spännande utveckling. Kan det vara så att den som äger
              ett hektar skogsmark är den stora vinnaren i framtiden? Jag ställer
              frågan, men jag kräver inget svar här. Jag riktar inte heller
              frågan.
            </seg>
            <seg n="1de1673e">
              Forskningen har debatterats här tidigare. Det har anförts att
              vi inte ska vänta på någon forskning. Men det vore väl tämligen
              dumdristigt eftersom forskningen måste stå i samklang med det
              övriga arbetet.
            </seg>
            <seg n="925f2677">
              Låt mig ta ett exempel som gäller metangasen, herr talman. Våra
              kor har utpekats som miljöbovar eftersom de släpper ut mycket
              metangas. Man drar kanske på munnen åt det här, men här finns
              osaklighet i debatten också. När detta först blev ett faktum målade
              man ut korna och deras metangasutsläpp som ett faktum. Det är
              så, basta, oavsett vad korna äter. Men det spelar ju roll vad
              vi stoppar i korna, vad kon väljer att äta. Det spelar roll för
              hur metangasutsläppen kommer att bli. Vi tror generellt att grovfoder
              gör att det inte blir så mycket metangasutsläpp. Men forskningen
              säger att det kanske är en kombination med andra foder som gör
              att det inte blir samma stora utsläpp av metangas. Vi måste vara
              ödmjuka och öppna inför vad forskningen säger. Det får inte bara
              bli snabba nyheter.
            </seg>
            <seg n="1c23337c">
              Låt mig ta ett exempel till, herr talman. På Vetenskapsradion
              hörde jag för fyra år sedan en glädjande nyhet. Äntligen hade
              man kunnat räkna ut hur det går till när lättflyktigt material
              hamnar ovanpå tyngre och större material. Nu hade man hittat formeln.
              I ett cornflakespaket hamnar som ni vet nötterna överst. Varför
              är det här viktigt? Jo, därför att när vi bygger vägar behöver
              vi veta hur vi ska räkna ut detta för att bygga en väg miljöriktig
              och säker.
            </seg>
            <seg n="72f5f8e6">
              Herr talman! Jag gör ingen koppling till politiker vad gäller
              nötter och att komma överst på listor och annat. Det är också
              viktigt att säga. Men den här forskningen spelar roll och den
              måste vi naturligtvis väga in i arbetet. Vi ser fram mot en proposition.
            </seg>
            <seg n="ff4dd469">
              I övrigt har vi Lena Ek i EU-parlamentet som är mycket duktig
              och anför arbetet i ALDE-gruppen. Ett folkligt engagemang kan
              ge ett samhälle som är miljödrivet tillsammans med god tillväxt.
            </seg>
          </u>
          <note n="3bc3a42f">
            Jag yrkar bifall till förslagen i betänkandet.
          </note>
          <note type="speaker" n="f91b18ab">
            Anf. 30 LENA HALLENGREN (s) replik:
          </note>
          <u who="lena_hallengren_58d7dc" xml:id="i-887faaad3233eb0b-3" n="9b0eb508">
            <seg n="a65ab4a4">
              Herr talman! Jag kan bara notera att Sofia Arkelsten hade ett
              inlägg som handlade om EU och att Erik A Eriksson hade ett inlägg
              som handlade om det lokala. Ni kanske har delat upp ansvaret så
              mellan er i alliansen. Jag vet inte om Erik har någon kommentar
              till att Moderaterna så sent som 2005 ställde sig tveksamma till
              Kyotoprotokollet. Det vore spännande att lyssna till det.
            </seg>
            <seg n="7bb0497e">
              Med det lokala engagemang som Erik A Eriksson har är jag lite
              nyfiken på hur han ser på det faktum att Klimp inte ska fortsätta
              efter 2008 och hur Erik A Eriksson också ser på det faktum att
              Hållbarhetsrådet läggs ned. Det talas ju om hur fantastiskt det
              är med alla dessa råd, kommissioner och parlamentariska beredningar
              som regeringen tillsätter. Men det finns liksom en lite annan
              aspekt också. Det är att Hållbarhetsrådet ju jobbade praktiskt
              rådgivande. Det var ett stöd för dem som arbetade lokalt. Det
              kan man väl knappast säga om det vetenskapliga rådet eller om
              den parlamentariska beredningen. De har ett helt annat syfte.
            </seg>
            <seg n="68ed2040">
              Hur ser Erik A Eriksson på att Hållbarhetsrådet läggs ned? Hur
              ska Arvika och många andra kommuner nu få stöd och hjälp i sitt
              arbete? Det tror jag att man många gånger behöver.
            </seg>
            <seg n="2a4dc215">
              Klimp:en, Hållbarhetsrådet och kanske någon kommentar till att
              Moderaterna var tveksamma till Kyoto så sent som 2005.
            </seg>
          </u>
          <note type="speaker" n="ec881da2">
            Anf. 31 ERIK A ERIKSSON (c) replik:
          </note>
          <u who="unknown" xml:id="i-9faa0cbb7ea1b295-3" n="ea916b53">
            <seg n="023fd356">
              Herr talman! Jag tackar för frågorna. Vad gäller Moderaterna
              är det så, som jag sade i mitt anförande, att vi lever nu, vi
              ser framåt. Vad som tidigare anförts i den här kammaren av olika
              partier är väl inget som vi kanske generellt sett ska grotta ned
              oss i för mycket. Jag kan tänka mig att även mitt eget parti har
              anfört åsikter här inne som jag kanske inte biträder i dag. Det
              som har varit, Lena, låter vi vara. Nu ser vi framåt. Vi har en
              överenskommelse om hur vi ska jobba, och jag är nöjd med att den
              finns.
            </seg>
            <seg n="32b6fe51">
              Vad gäller Klimp, råd och annat: Har vi råd att ha råd? Frågan
              är vad dessa råd ska göra och om de är effektiva. Det är framför
              allt det arbetet som regeringen har gett i uppdrag till våra myndigheter
              att se över. Hur kan vi minska regelkrånglet med 25 procent? Hur
              kan vi minska byråkratin? Det ligger i detta arbete. Hur kan man
              bli mer effektiv?
            </seg>
            <seg n="e49e92d9">
              Men du kan ha en poäng i detta. Vi får se vad som händer. Vi
              får se detta an. Jag tror att det finns andra vägar än de som
              du anför. Jag tror inte att vi är politiskt eniga här.
            </seg>
          </u>
          <note type="speaker" n="02ceed84">
            Anf. 32 LENA HALLENGREN (s) replik:
          </note>
          <u who="lena_hallengren_58d7dc" xml:id="i-887faaad3233eb0b-4" n="9b0eb508">
            <seg n="54d941c2">
              Herr talman! Nej, jag tror inte heller att vi är helt politiskt
              eniga. Jag är ganska säker på att jag har en poäng när det gäller
              Hållbarhetsrådet. Man lägger ned det som är lokalt rådgivande,
              arbetar praktiskt, ger stöd till kommuner och andra och som vi
              skulle kunna bygga vidare på. I stället väljer man att lägga ned
              det för att starta vetenskapliga råd och den typ av instanser
              som jag inte säger är fel, men som man inte kan undgå att se egentligen
              ställs mot varandra. Man kan väl inte ha hur många råd, kommissioner
              och delegationer som helst. Då gör man valet att lägga ned det
              som riktar sig till den lokala nivån.
            </seg>
            <seg n="b239b090">
              Jag är nämligen rätt säker på att det arbete som sker lokalt
              är otroligt viktigt. Det är viktiga beslut vi fattar i den här
              kammaren. Men det arbete som görs lokalt innebär att vi tar steg
              för steg.
            </seg>
            <seg n="89e66ebf">
              Det som sades om EU måste jag också kommentera. Problemet är
              inte att vi i den här kammaren, om vi går tillbaka 40 år i protokollen,
              hittar någonting som någon har sagt. Problemet är ju att vi har
              företrädare, inte minst från Moderaterna men även hela regeringen,
              som menar att vi ska göra saker på EU-nivå. Det tycker jag är
              rätt att vi gör. Problemet är att när man sedan följer upp det
              som sker på EU-nivå ser man att det är något helt annat än det
              som sägs i den här kammaren. Den krocken tycker jag är ett problem.
            </seg>
            <seg n="a0e1eea3">
              Vi vet ju själva vilken dålig återkoppling det finns av det som
              sker i EU. Då menar inte jag bara det som sker i den här kammaren
              utan det som sker allmänt i medierna. Vi vet inte alltid vad som
              händer. Då är det lätt att ställa sig i den här kammaren och säga:
              Det där ska skötas av någon annan. Det ska skötas av EU. Det ska
              skötas globalt. När det väl hamnar på andra arenor har vi dålig
              koll, och när vi läser på vad som har hänt ser vi att det är någonting
              helt annat än det som sades.
            </seg>
            <seg n="987c3a0e">
              Jag vill bara fråga Erik A Eriksson en gång till: Är Hållbarhetsrådet
              någonting som skulle kunna tänkas återuppstå, eller är det slut
              på de lokala initiativen nu?
            </seg>
          </u>
          <note type="speaker" n="50f38dd8">
            Anf. 33 ERIK A ERIKSSON (c) replik:
          </note>
          <u who="unknown" xml:id="i-77b05602a30d186d-0" n="ea916b53">
            <seg n="3e34eca3">
              Herr talman! Som svar på frågan kan jag säga att det är möjligt
              att det återuppstår, men inte som det ser ut i dag. Framför allt
              är det väl det arbete som sker i de nätverk som finns som det
              är vettigt att luta sig mot. Vi ska inte ha något uppifrånperspektiv,
              utan det ska vara underifrånperspektiv och lokalt engagemang.
              Jag kan inte ge ett rakt svar på frågan i dag, utan det får jag
              tyvärr passa. Hoppas att du tycker att det är okej.
            </seg>
            <seg n="3943e938">
              Jag ser att det är likheter i mycket av det vi anser. Det är
              ju så att i Sverige är vi överens om hemskt mycket vad gäller
              miljö- och klimatfrågorna. Men jag tycker att du har fel i det
              andra du anför, och det är att vi inte kan lita oss till att ett
              råd sköter det här självt. Lyckligtvis sker det saker, trots att
              vi har råd och statliga instanser, på lokal nivå. Det är jag glad
              över. Skulle vi invänta alla utredningar, propositioner, råd och
              annat skulle det inte bli mycket gjort egentligen. Vi är inte
              överens, och jag tackar för dina frågor.
            </seg>
          </u>
          <note n="56271d1e">
            Anf. 34 ANITA BRODÉN (fp):
          </note>
          <u who="unknown" xml:id="i-db29d592be685410-0" n="ea916b53">
            <seg n="9da5893f">
              Herr talman! Vi kan utan tvekan säga att klimatfrågan är på mångas
              läppar. Men för att det ska bli mer än ord och mer än läpparnas
              bekännelse krävs det nu konsekventa åtgärder som är vetenskapligt
              väl underbyggda och en strävan att vi både nationellt och internationellt
              optimerar och breddar våra insatser.
            </seg>
            <seg n="ee895fbb">
              Vi har tidigare här i dag haft en särskild debatt där miljöministern
              pekade ut en mängd åtgärder som regeringen vidtagit och som man
              kommer att igångsätta. Min partikollega Carl B Hamilton, som för
              övrigt initierade debatten, betonade i den debatten vikten av
              ekonomiska styrmedel och nödvändigheten av internationella överenskommelser.
              EU:s betydelse i detta avseende kan inte nog betonas, varför det
              för många av oss är fullständigt obegripligt att resonera som
              Miljöpartiet och Vänsterpartiet. Det är ologiskt att vilja värna
              miljön samtidigt som man aktivt vill arbeta för att gå ur EU,
              som är det organ där vi kan arbeta framgångsrikt med just miljö-
              och klimatfrågorna.
            </seg>
            <seg n="02fcde1a">
              För alla lyssnare som följt dagens särskilda klimatdebatt och
              som också tagit del av de inlägg som redan har förts fram från
              talarstolen kan det väl inte råda någon tvekan om regeringens
              engagemang, vilja och förmåga att finna lösningar både på nationell
              och på internationell nivå, för världen behöver finna gemensamma
              lösningar på de problem som vi står inför, och vi har också ett
              uppdrag att klara av det inför framtida generationer.
            </seg>
            <seg n="81bc7fc7">
              De rapporter som under den senaste tiden presenterats har talat
              sitt tydliga språk Sternrapporten, Klimat- och sårbarhetsutredningens
              delrapport och FN:s klimatpanel IPCC som denna gång, till skillnad
              från i sin förra rapport, betonar att människan med mycket stor
              sannolikhet orsakat den största delen av uppvärmningen. Det sker
              bland annat genom förbränning av fossila bränslen, utsläpp från
              jordbruk och en förändrad markanvändning där avskogning är ett
              stort problem.
            </seg>
            <seg n="3a4f1610">
              Vi har nu tillgång till geologiska arkiv som är 800 000 år gamla,
              och det ger oss en god och säker kunskap. FN:s klimatkonvention
              utgör basen för det internationella klimatsamarbetet och står
              också bakom Kyotoprotokollet, det protokoll som vi har tagit upp
              här i dag. En fortsättning på Kyoto är något oerhört angeläget,
              varför jag enormt har uppskattat miljöministerns initiativ att
              ha ett informellt möte i juni med miljöministrar i syfte att försöka
              arbeta och lobba för vikten av att fler ansluter sig till ett
              post-Kyotoavtal.
            </seg>
            <seg n="b2c5f9d9">
              Herr talman! När jag tar del av en del av de reservationer som
              oppositionen har lämnat i detta betänkande kan jag inte annat
              än upprepa det jag sade häromdagen i anslutning till landsbygdsbetänkandet:
              Oppositionen slår på många fronter in helt vidöppna dörrar. Jag
              vill ändå ta det här tillfället i akt och kommentera några av
              de åsikter som torgförs.
            </seg>
            <seg n="b1179be2">
              Socialdemokraterna för fram vikten av att klimatmålet ska ligga
              fast. Det kan väl inte vara hugget i sten om regeringens bedömning
              blir att det är nödvändigt med en ytterligare ambitionshöjning?
              Då hoppas jag att Socialdemokraterna är med och är beredda att
              höja ambitionsnivån.
            </seg>
            <seg n="521b0245">
              Vänsterpartiets reservation om en radikal miljöpolitik med god
              välfärd har vi givetvis inget att anföra emot. Yrkandet om att
              få in flyget i handelssystemet ser ju ut att bli tillgodosett
              i och med kommissionens ställningstagande.
            </seg>
            <seg n="b393b5b6">
              För egen del har jag vid ett antal tillfällen dessutom fört fram
              vikten av att ta in sjötransporter och sjöfarten i bubblan vad
              gäller handel med utsläppsrätter och också så småningom övriga
              trafikslag. Detta vet jag att miljöministern också står bakom.
            </seg>
            <seg n="4b28bda0">
              Vänsterpartiet fortsätter att reservera sig för att auktioneringssystem
              ska råda framgent. Det är något som de facto är regeringens politik.
            </seg>
            <seg n="c8611953">
              Miljöpartiet reserverar sig till förmån till följande: Vi anser
              att regeringen bör prioritera miljöarbetet i EU. Svaret från min
              sida är: Javisst, självklart.
            </seg>
            <seg n="d995437f">
              Miljöpartiet kräver vidare i en reservation en utredning om jordbrukets
              miljöpåverkan. I det sammanhanget vill jag påminna Miljöpartiet
              om att Folkpartiet som det enda partiet krävde en motprestation
              i form av förnybar inblandning när det togs beslut om dieselskattesänkningen
              under förra mandatperioden. Varför ville inte Miljöpartiet yrka
              bifall till det förslaget?
            </seg>
            <seg n="be6996cc">
              Nu sker det mycket inom jord och skog. Många bönder tar själva
              initiativ. Det är angeläget, precis som utskottet skriver, att
              regeringen följer utvecklingen i syfte att kunna vidta ytterligare
              åtgärder för att minska jordbrukets negativa miljöpåverkan. Det
              är egentligen först när vi kommer till det som förkortas CDM,
              handel med utsläppsrätter i samband med utvecklingsländerna, som
              det råder delade meningar. Jag ställde frågan i den här delen
              om de flexibla mekanismerna när utskottet nyligen fick tillfälle
              att träffa forskare och representanter för SEI, Helsingfors Environment
              Institute. Där framkom det mycket tydligt att systemet fortfarande
              har vissa brister. Det är viktigt att utvärdera, granska och förbättra,
              men nu ligger färdiga avtal på kostnadseffektiva projekt med Brasilien,
              Indien, Kina, Nepal, Botswana och Vietnam på bordet. Utsläppsreduktionen
              förväntas bli hela sex miljoner ton koldioxidekvivalenter, vilket
              motsvarar en minskning med 1,6 procent av Sveriges beräknade utsläpp.
              Inom EU, Helcom och Nordiska rådet pågår också ett intensivt arbete
              för att komma till rätta med Östersjöproblematiken. Östersjön
              befinner sig i ett akut tillstånd. Kraftfulla tag krävs nu för
              att åtgärda diffusa källor från jord och skog men också för att
              få till stånd avloppsrening i de städer runt om i Baltikum och
              Ryssland där man inte har fungerande avloppsreningsverk eller
              där man till och med helt är i avsaknad av dessa funktioner. Här
              behövs samarbete och också gemensamma ekonomiska åtgärder, och
              det kommer att krävas betydligt rejälare satsningar på havsmiljön
              än vad tidigare regering mäktat med.
            </seg>
            <seg n="e09327a1">
              Det kommer också att krävas ökade forskningsmedel och ökade klimatsatsningar
              men också ett främjande av gröna drivmedel. Detta är några exempel
              på skarpa förslag.
            </seg>
            <seg n="b1925ab9">
              Som folkpartist och frihandelsvän är jag angelägen om att tull
              på etanol tas bort. Det är också något som är positivt och som
              regeringen mer och mer driver. Jag är också angelägen om att satsningar
              görs för att bevara den biologiska mångfalden. Och den biologiska
              mångfalden är någonting som jag tror att många förknippar med
              just Folkpartiet.
            </seg>
            <seg n="09c4fbe9">
              Det som en forskare för ett tag sedan nämnde känns så oerhört
              viktigt, att om vi bevarar en biologisk mångfald finns det också
              en buffert för att klara en del av de klimatförändringar som vi
              står inför.
            </seg>
            <seg n="44177815">
              Herr talman! Det finns inte en enskild lösning på de klimatproblem
              som vi står inför. Det är inte heller möjligt att vi som enskilt
              land ska klara det här, utan vi måste arbeta tillsammans. Problem
              för inte minst människor i de mest utsatta länderna, där man redan
              lever under problematiska förhållanden, kan bli fullständigt akuta
              och outhärdliga om vi inte nu solidariskt är med och löser problemen.
            </seg>
            <seg n="bcde61f1">
              Nu handlar det om mångfald. Det handlar om samarbete. Det handlar
              om forskning och utveckling, om smarta ekonomiska styrmedel och
              miljödriven teknikutveckling. Sist men inte minst handlar det
              om attityder, livsstil och konsumtionsmönster.
            </seg>
            <seg n="14a8529a">
              I detta arbete krävs det både en folklig och en politisk mobilisering.
              Det är vi vuxna som har ansvaret att ge ett hopp och en framtidstro
              till våra efterlevande och efterkommande.
            </seg>
          </u>
          <note n="2e50f929">
            Med detta, herr talman, yrkar jag bifall till utskottets förslag
            i betänkandet och avslag på samtliga reservationer.
          </note>
          <note type="speaker" n="277c2a41">
            Anf. 35 JACOB JOHNSON (v) replik:
          </note>
          <u who="jacob_johnson_6c8957" xml:id="i-3efd46de0aee5988-0" n="b0780097" next="i-b37fbff69b901a55-0">
            <seg n="dd54f69f">
              Herr talman! Jag begärde ordet när Anita Brodén upprepade anklagelsen,
              som tidigare har framförts av Carl B Hamilton, att Vänsterpartiet
              och Miljöpartiet agerar ologiskt eftersom vi är förespråkare för
              ett utträde ur EU men samtidigt verkar för en bra miljöpolitik,
              till exempel inom EU. Jag vet inte vilken logik Anita Brodén använder
              sig av och följer, men jag hävdar rätten att tänka två tankar
              samtidigt. Vi kan vara principiella motståndare till EU därför
              att vi anser att EU vilar på marknadsfundamentalistiska principer,
              till exempel kapitalets fria rörlighet inom EU och globalt samtidigt
              som EU har skarpa begränsningar av rätten till invandring till
              och asyl i EU. Det är ett exempel på problemen med Europeiska
              unionen.
            </seg>
            <seg n="ee60fcc7">
              Anita Brodéns och Carl B Hamiltons sätt att argumentera innebär
              ett slags tankeförbud. Det är en bristande demokratisk respekt
              mot företrädare för andra politiska partier när ni säger på det
              sättet. Jag tycker att Anita Brodén ska lämna den retoriken, så
              kan vi diskutera hur klimatpolitiken, också inom EU, kan förbättras
              och drivas framåt.
            </seg>
          </u>
          <note n="5efda9b0">
            Anf. 36 ANITA BRODÉN (fp) replik:
          </note>
          <u who="jacob_johnson_6c8957" xml:id="i-b37fbff69b901a55-0" n="b0780097" prev="i-3efd46de0aee5988-0">
            <seg n="68cefaf9">
              Herr talman! Det som är poängen är hur man ska kunna arbeta kraftfullt
              och trovärdigt i en gemenskap som EU när man samtidigt talar om
              att man inte tror på den möjligheten. Det är det fundamentala
              som är svårt för mig att logiskt få ihop. När man finns med är
              det viktigt att visa att man tror på idén och möjligheterna. Men
              jag respekterar det svar som jag har fått.
            </seg>
            <seg n="0d47497d">
              Det viktiga här och nu är att vi jobbar gemensamt, för nu handlar
              det om att vi som nation ska ha kraftfulla förslag som helst hela
              riksdagen står bakom och som vi kan framföra i EU men också i
              övriga internationella sammanhang. EU är ett verktyg, men vi har
              också FN-verktyget och andra bilaterala instrument.
            </seg>
            <seg n="17aea7a7">
              Nu gäller det att vi samlar ihop krafterna, för klimathotet kräver
              kraftfulla insatser. Då är det viktigt att vi gör gemensam sak.
            </seg>
          </u>
          <note type="speaker" n="12971e96">
            Anf. 37 JACOB JOHNSON (v) replik:
          </note>
          <u who="jacob_johnson_6c8957" xml:id="i-3efd46de0aee5988-1" n="b0780097" next="i-b37fbff69b901a55-1">
            <seg n="58a92463">
              Herr talman! Trovärdigheten för hur vi driver vår miljöpolitik
              i till exempel EU måste ligga i sakinnehållet i våra krav. Från
              Vänsterpartiets sida har vi stött regeringens ambitioner att EU
              ska anta ett mål om minskning av växthusgasutsläppen med 30 procent.
              Vi stöder också att regeringen går ännu längre fram till 2020.
              Vi stöder minskningar med 35 procent.
            </seg>
            <seg n="d0ed22ba">
              Vi har en trovärdighet när vi agerar på det här sättet inom EU,
              samtidigt som vi har rätten att kritisera EU från olika aspekter.
            </seg>
          </u>
          <note n="d45b5a10">
            Anf. 38 ANITA BRODÉN (fp) replik:
          </note>
          <u who="jacob_johnson_6c8957" xml:id="i-b37fbff69b901a55-1" n="b0780097" prev="i-3efd46de0aee5988-1">
            <seg n="2a1401d0">
              Herr talman! Vi har ett gemensamt problem, och det har vi som
              ledamöter i Sveriges riksdag ansvar att lösa.
            </seg>
            <seg n="e05df8c0">
              Det skulle vara intressant att höra Vänsterpartiets syn på de
              tankar, idéer och faktiskt skarpa förslag som har kommit från
              regeringen. Är Vänsterpartiet berett att backa upp dessa förslag?
              Ibland har det hörts andra tongångar i debatten, inte minst från
              socialdemokratiskt håll.
            </seg>
            <seg n="10e68333">
              När det gäller klimatkommissionen, kommissionen för hållbar utveckling,
              finns det nu en möjlighet att sprida informationen och få hela
              samhället delaktigt. Det handlar om att ta bort de hinder som
              finns för människor att agera miljövänligt. Är Vänsterpartiet
              nu berett att tillsammans med regeringen aktivt vara delaktigt
              och arbeta för en bättre miljö hemmavid, inom EU och också på
              internationell basis?
            </seg>
          </u>
          <note type="speaker" n="4811d97b">
            Anf. 39 LENA HALLENGREN (s) replik:
          </note>
          <u who="lena_hallengren_58d7dc" xml:id="i-887faaad3233eb0b-5" n="9b0eb508">
            <seg n="66099308">
              Herr talman! Jag är lite nyfiken på det resonemang som Anita
              Brodén förde, som vi också har hört i utskottet och återfinner
              i betänkandet, som handlar om utsläppshandel med flyget. Jag vill
              fråga Anita Brodén om hon inte är bekymrad över vad som kommer
              att kunna hända med svenska energipriser och den svenska industrin
              om vi lägger flygets utsläppshandel i samma handelssystem. Det
              innebär faktiskt att flyget kommer att kunna köpa upp rättigheterna.
              Vi kommer inte att kunna stimulera utvecklingen av drivmedel,
              flygplansmotorer och liknande om flygets utsläppshandel läggs
              i samma system och vi värderar de utsläppen på samma sätt.
            </seg>
          </u>
          <note n="430a8545" type="speaker">
            Anf. 40 ANITA BRODÉN (fp) replik:
          </note>
          <u who="anita_broden_cedeb2" xml:id="i-2db1fe4090d5bb15-0" n="0b4862ca">
            <seg n="01aedbd5"/>
            <seg n="8608fefb">
              Herr talman! Det viktigaste som vi nu måste lyfta fram är att
              flyget kommer att få betala sina miljökostnader. Det är den stora
              framgången. Vi hörde tidigare i ett inlägg att det 2011 handlar
              om Europas samtliga flyg. Vi hoppas och tror att vi 2012 ska kunna
              få med all världens flyg. Det betyder så oerhört mycket. Detta
              är den stora frågan.
            </seg>
            <seg n="358fe8a8">
              Vi vet inte tillräckligt om vad det betyder med utsläpp på marknivå
              jämfört med på de höga höjder som våra flyg trafikerar. Det är
              därför som det är så viktigt att få med forskningen. Den stora
              framgången är att vi nu får med flyget internationellt i stället
              för nationellt.
            </seg>
            <seg n="f629e19d">
              Det som Lena Hallengren tar upp om de olika bubblorna är en teknisk
              diskussion. Här måste man fortsätta att diskutera så att inte
              det bästa blir det godas fiende. Det får inte ske. Här ska vi
              se till att det blir optimalt.
            </seg>
            <seg n="faa3015e">
              Framför allt är det fantastiskt att vi nu får med flyget, men
              det räcker inte, Lena Hallengren. Vi behöver få med sjöfarten,
              och vi måste också få med övriga trafikslag.
            </seg>
          </u>
          <note type="speaker" n="d3f0d098">
            Anf. 41 LENA HALLENGREN (s) replik:
          </note>
          <u who="lena_hallengren_58d7dc" xml:id="i-4fd304876e933260-0" n="9b0eb508" next="i-41f20e0ccc216bcd-0">
            <seg n="b2d7804d">
              Herr talman! Vi är helt överens om att det är en otrolig framgång.
              Det är en framgång att vi börjar i EU och kan vi dessutom hitta
              möjligheter till globala system är det naturligtvis alldeles fantastiskt.
            </seg>
            <seg n="e534d8b5">
              Men det är inte bara en teknisk finess. Europaparlamentet sade
              också i sin resolution när det skulle behandla frågan att flyget
              borde få ett eget system för handel med utsläppsrätter samt att
              flygbränsle borde beskattas.
            </seg>
            <seg n="2367863d">
              Jag är mycket bekymrad över vad som händer om vi lägger in flygets
              utsläppsrätter i det befintliga utsläppshandelssystemet. Visst
              innebär det att flyget kan ta sina miljökostnader, men på vilket
              sätt köper det då upp utsläppsrätter? Ser inte Anita Brodén problematiken
              i att lägga in kapitalstark flygindustri i det utsläppshandelssystem
              som finns i EU och vad som då kan hända med de industrier och
              verksamheter som redan är en del av handelssystemet? Det bekymrar
              mig om inte majoriteten ens ser detta som ett problem. Då kan
              det goda bli det ondas fiende eller hur det nu var.
            </seg>
          </u>
          <note n="561dd79f">
            Anf. 42 ANITA BRODÉN (fp) replik:
          </note>
          <u who="lena_hallengren_58d7dc" xml:id="i-41f20e0ccc216bcd-0" n="9b0eb508" prev="i-4fd304876e933260-0">
            <seg n="eadae575">
              Herr talman! Vi ser uppenbart problematiken, men vi ser också
              möjligheterna till lösning. Vi hade den diskussionen med miljöministern
              i vårt utskott, så visst har vi diskuterat hur man tekniskt ska
              kunna hantera om flyget ska vara i en särskild bubbla och övriga
              industrin i en annan. Här måste diskussionerna gå vidare så att
              det inte blir att det tar ut den effekt som Lena Hallengren efterfrågar.
              Självklart är vi öppna för problemen, men vi ser också möjligheter
              till lösning.
            </seg>
          </u>
          <note type="speaker" n="bf756a0a">
            Anf. 43 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-db4d3e85054c084c-2" n="dd06a641">
            <seg n="df4145a8">
              Herr talman! Även om det kanske inte har varit det dominerande
              inslaget i alla anföranden på talarlistan är det betänkandet MJU5
              som vi ska debattera ytterligare en stund. Det har varit en klimatdebatt
              av mer allmän karaktär tidigare, och eftersom jag deltog i den
              väljer jag att nu koncentrera mig på det som finns i betänkandet.
              Det är mycket bra som har sagts om klimatet i allmänhet även i
              denna debatt, så det var inte en kritik mot innehållet i anförandena.
            </seg>
            <seg n="3e5e5232">
              Jag vill yrka bifall till förslaget i betänkandet och avslag
              på samtliga reservationer inte för att jag tycker att reservationerna
              är så förfärligt dåliga, utan på grund av bland annat det som
              Anita Brodén sade om att mycket av det som finns i reservationerna
              är tillgodosett. Det finns mycket bra i de reservationerna som
              kommer att tas till vara i det fortsatta arbetet där reservanterna
              och deras partier kommer att kunna vara med och bidra genom det
              parlamentariska arbete som kommer att inledas i klimatfrågorna.
            </seg>
            <seg n="8ad7b019">
              Jag tycker som sagt att betänkandet ger ett bra svar på de 33
              olika motionsförslag som behandlas och som utskottet helt fräckt
              har valt att avstyrka, vilket har renderat 17 reservationer. Jag
              ska kommentera några av dem. Här beskrivs hur alliansen vill arbeta
              med klimatfrågan framöver. Jag påminner igen om att det är ett
              sätt att fortsätta och utveckla det arbete som den tidigare regeringen
              har lagt grunden för i den klimatproposition som lades i juni
              2006. Vi följer helt den tidsplanen och förstärker det arbetet
              i fortsättningen. Vi vidgar det i kontakt med hela samhället,
              med forskning, med näringsliv och inom politiken.
            </seg>
            <seg n="4962d368">
              Jag går vidare till några av reservationerna. Vi börjar med reservation
              1 från Vänsterpartiet om utveckling av Kyotoprotokollet. Där talas
              det om att förstärka Kyotoprotokollet, att föra in den internationella
              luftfartens klimatpåverkan och så vidare och att USA ska ansluta
              sig till det internationella klimatarbetet. Det är precis riktigt
              som Jacob Johnson har sagt, och som framgår här, att det är avgörande
              för framtiden att de länder som inte har ratificerat eller anslutit
              sig och gjort åtaganden kommer med så att det blir framgångsrikt.
              Regeringen delar helt den åsikten, och det är åt det hållet som
              vi i alliansen arbetar med hänsyn taget till hur bubblan ska konstrueras
              när transporterna ska in. Det är en viktig fråga, precis som Lena
              Hallengren påpekar. Detta ska inte införas i morgon utan det blir
              tidigast under nästa åtagandeperiod. Då finns det tid att arbeta
              med hur bubblan ska utformas och att undersöka att det blir på
              rätt sätt så att inte de effekter uppstår som Hallengren påpekar
              och som regeringen är väl medveten om.
            </seg>
            <seg n="b0829115">
              Detta är alltså tillgodosett.
            </seg>
            <seg n="37f4c0dc">
              Reservation 3 gäller handeln med utsläppsrätter och behovet att
              förändra det. Att det finns ett sådant behov har beskrivningar
              under de senaste dagarna tydligt visat. Här är det viktigt att
              säga att ministerrådet har gett kommissionen i uppdrag att återkomma
              med ett förslag om att se över och reformera handeln med utsläppsrätter.
              Det finns alldeles uppenbara brister som måste åtgärdas. Detta
              är alltså också tillgodosett.
            </seg>
            <seg n="754bfe65">
              Socialdemokraterna har en reservation, nr 4, om torvens roll
              i EU:s system. Den har Hallengren inte yrkat bifall till. Det
              är väl ändå på sin plats att säga att just det som reservanterna
              föreslår, nämligen att den så kallade opt out -lösningen skulle
              utnyttjas, har undersökts, och det verkar vara svårt att få till
              ett sådant agerande.
            </seg>
            <seg n="b3a39f35">
              Men det pågår ett arbete med att se över torvens roll. Vi kristdemokrater
              är inne på samma linje och personligen hoppas jag att det ska
              gå åt det hållet i det fortsatta arbetet. Det pågår arbete på
              det området och en redovisning till regeringen ska ske.
            </seg>
            <seg n="fc024709">
              Vi går vidare till de fluorerade växthusgaserna i reservation
              5 från Miljöpartiet. Även där kan vi konstatera att beslut har
              tagits på EU-nivå. Arbetet med att införliva dessa direktiv i
              svensk lagstiftning under våren pågår nu i Regeringskansliet.
              Det innebär att detta alltså är tillgodosett.
            </seg>
            <seg n="2fcc5e26">
              Vi hoppar raskt vidare till reservation 7 om tillämpning av systemet
              för handel med utsläppsrätter. Där är Miljöpartiet särskilt oroligt
              för de flexibla mekanismerna. Det finns skäl att vara det. Jag
              tycker att vi noga ska följa den utvecklingen och se vad som händer.
              Det sägs att just runt de flexibla mekanismerna finns ett kontrollsystem
              och bedömningar som är mer noggranna än på något annat område.
              Det granskas på höjden, längden och tvären innan några sådana
              projekt genomförs. Det är några som görs nu i Sverige, Brasilien,
              Indien, Kina, Nepal, Botswana och Vietnam. Där pågår ett arbete,
              och man ser att här finns möjligheter till tekniköverföring och
              att detta kan vara en del i fattigdomsbekämpningen. Det kan leda
              till minskade utsläpp. Man räknar med att det kan minska med sex
              miljoner ton CO2-ekvivalenter.
            </seg>
            <seg n="18921b96">
              Det här arbetet ska vi följa, inte rusa åstad med stora åtaganden,
              utan steg för steg utvidga detta i den takt som visar att det
              ger resultat, framför allt för de fattiga ländernas bästa.
            </seg>
            <seg n="c6763211">
              Miljöpartiet har en reservation, nr 9, om åtgärderna inom jordbrukssektorn.
              Jordbrukssektorn är en av de sektorer som sedan 1990 har minskat
              sina utsläpp allra mest, nämligen med 9 procent, medan Sverige
              i övrigt har minskat utsläppen med 7 procent. Det har kanske inte
              alltid berott på någonting bra, utan det har många gånger varit
              en följd av strukturrationalisering och minskad produktion.
            </seg>
            <seg n="40e99c4b">
              Det är viktigt att säga att det nu växer fram ett väldigt arbete
              när det gäller att producera förnybara bränslen genom RME-tillverkning
              bland annat. Landsbygdsprogrammen har detta på sin agenda. Jordbrukssektorn
              kommer att vara en del i det sektorsarbete som kommer i samband
              med kontrollstationen 2008.
            </seg>
            <seg n="dce9a68d">
              När det gäller utvecklingen och efterlevnaden av klimatmålen
              står det tydligt i reservation 11 från Socialdemokraterna: Vi
              anser därför att de svenska klimatmålen ska ligga fast och vidareutvecklas.
              Inför den kontrollstation som är planerad till 2008 bör regeringen
              utreda hur samhällets olika sektorer kan bidra till att klimatmålet
              uppfylls.
            </seg>
            <seg n="7e5f4642">
              Det står också att man ska återkomma med klimatmålen i samband
              med kontrollstationen.
            </seg>
            <seg n="d3b947f3">
              Ledamoten Hallengren får prata med kamraten Ygeman om att något
              tona ned den frustande efterfrågan på konkreta åtgärder. Ni påpekar
              själva att det är den tidtabell som ni lade fast i klimatpropositionen
              som ska gälla. Det är det ni skriver om i reservationen. Den är
              alltså verkligen tillgodosedd.
            </seg>
            <seg n="e04db642">
              Jag tycker att det här är ett bra betänkande som på ett seriöst
              sätt tar till vara de förslag som finns i motionerna. Jag ser
              fram emot det fortsatta parlamentariska arbetet, inte minst i
              klimatberedningen där många av de förslag som partierna har framfört
              i reservationerna kommer att kunna komma in i processen.
            </seg>
          </u>
          <note n="b14d7547">
            Överläggningen var härmed avslutad.
          </note>
          <note n="5e749d35">
            8 § Utlåtande om diplomatiskt och konsulärt skydd av unionsmedborgarna
            i tredjeland
          </note>
          <note n="6fa4b9c9">
            Föredrogs
          </note>
          <note n="d4172c1b">
            Förste vice talmannen konstaterade att ingen talare var anmäld.
          </note>
          <note n="c899003e">
            9 § Statliga företag
          </note>
          <note n="6fa4b9c9">
            Föredrogs
          </note>
          <note type="speaker" n="b0063965">
            Anf. 44 ALF ERIKSSON (s):
          </note>
          <u who="alf_eriksson_db6ab9" xml:id="i-b47afa2a15f26a00-0" n="50d0aaad" next="i-8906ad923081a562-0">
            <seg n="d478505d">
              Herr talman! I går kom resultatet för förra året för de statliga
              företagen. Det var rekord igen. Det passar väl ganska bra att
              vi i dag har en debatt om just de statliga företagen.
            </seg>
            <seg n="22efdb68">
              Den här debatten handlar om utskottets behandling av den förra
              regeringens skrivelse om förvaltningen av de statliga företagen.
              Den handlar om Riksrevisionens granskning som heter Vad och vem
              styr de statliga bolagen?
            </seg>
            <seg n="913adeba">
              Det finns ett antal motioner, både följdmotioner till det jag
              först nämnde och motioner från den allmänna motionstiden.
            </seg>
            <seg n="542e689e">
              Skrivelsen från den förra socialdemokratiska regeringen visar
              att vi har välskötta statliga företag som utvecklas väl och som
              fyller viktiga funktioner för samhällsmedborgarna med ca 190 000
              anställda i 55 företag eller koncerner. De ligger sammantaget
              i frontlinjen när det gäller öppenhet och redovisning av sin verksamhet.
            </seg>
            <seg n="449d86d8">
              Det är inte av en tillfällighet som vi socialdemokrater anser
              att staten ska vara en aktiv ägare av företag i motsats till den
              nuvarande regeringen som har aviserat en massiv utförsäljning
              av statliga företag av ideologiska skäl.
            </seg>
          </u>
          <note n="d96a072c">
            Detta har vi utvecklat i reservation nr 1 till utskottets betänkande.
          </note>
          <u who="alf_eriksson_db6ab9" xml:id="i-8906ad923081a562-0" n="50d0aaad" prev="i-b47afa2a15f26a00-0">
            <seg n="827d5e05">
              De flesta statliga företag är uppbyggda med offentliga medel.
              De har utvecklats genom att samhället har haft behov som marknaden
              inte har kunnat eller velat tillfredsställa. Många har utvecklats
              från statliga verk eller myndigheter till konkurrensutsatta företag
              på den internationella marknaden. Det är alltså svenska folkets
              egendom. Den är inte till salu för kortsiktiga vinstintressen.
            </seg>
            <seg n="7d29f58e">
              Frågan är hur ni borgerliga regeringspartier tänker när ni säger
              att ni vill ha ut ett maximalt pris för skattebetalarnas företag
              och samtidigt få ägare som långsiktigt vill fortsätta att utveckla
              företagen. Hur kan ni garantera att en privat ägare vill fortsätta
              med forskning och utveckling i Sverige?
            </seg>
            <seg n="3c871d73">
              För några år sedan drev ni en intensiv debatt inte minst här
              i kammaren om privatföretagens huvudkontors placering. Hur kan
              ni garantera att privata ägare inte flyttar huvudkontoren för
              de privatiserade statliga företagen utomlands?
            </seg>
            <seg n="3bb71849">
              Herr talman! Utdelningen från de statliga företagen stiger och
              ser ut att bli större än de drygt 26 miljarder som delades ut
              2005. Uppgifter från gårdagen pekar på att det blir ytterligare
              10 miljarder, alltså 36 miljarder.
            </seg>
            <seg n="841bf3bc">
              När ni i högeralliansen har sålt företag som ni har aviserat
              och amorterat statsskulden med intäkterna innebär det en räntelättnad
              för staten med endast ca 5 miljarder. Det är alltså ett betydligt
              mindre belopp än de utdelningar som staten får från det statliga
              ägandet. Man behöver inte vara ekonom för att räkna ut att det
              är rena förlusten.
            </seg>
            <seg n="04ba0823">
              Det tycker tydligen också den moderata ledamoten i utskottet,
              Anne-Marie Pålsson, som i en artikel i går uttryckte att det här
              är för magert för skattebetalarna.
            </seg>
            <seg n="b5df355c">
              Det är ungefär som om målaren skulle sälja penseln och amortera
              bostadslånet med intäkterna. Var ligger logiken i detta?
            </seg>
            <seg n="fe5c3255">
              Ett statligt företag som nu står på försäljningslistan är bolåneinstitutet
              SBAB. Statliga SBAB har varit ett värdefullt tillskott på bolånemarknaden
              för att öka konkurrensen och därmed pressa ned boendekostnaderna.
              Enligt riksdagens utredningstjänsts beräkningar har SBAB:s agerande
              medverkat till att en familj med ett tvåmiljonerslån på sin bostad
              sparat omkring 14 000 kronor årligen på ökad konkurrens och sänkta
              räntemarginaler.
            </seg>
            <seg n="c4c6d582">
              Det är en årlig vinst som ligger i närheten av kostnaden för
              fastighetsskatten. Det ni nu är på väg att göra är inte att sänka
              några boendekostnader. Ni är på väg att fördubbla en kostnad motsvarande
              fastighetsskatten, och pengarna kommer inte staten till del. De
              lär väl hamna i finansbolagens fickor. Var finns logiken i detta?
            </seg>
            <seg n="8d59c054">
              Herr talman! Jag har inte bara ris; jag har lite ros också.
            </seg>
            <seg n="af9ca801">
              Ett enigt utskott har ställt sig bakom förslaget i en socialdemokratisk
              motion om att rädda kvar i statlig ägo den konst som nu finns
              i de statliga företagen, om regeringen fullföljer sina planer
              på försäljningar. Det gäller framför allt de konstsamlingar som
              ägs av Vin &amp; Sprit. Där finns en av de mest betydande samlingar
              av den senare 1900-talskonsten som finns i svensk ägo. Den är
              unik också ur ett internationellt perspektiv.
            </seg>
            <seg n="e284d73e">
              Det är bra att vi har nått enighet på den punkten och att vi
              får behålla de värdefulla konstsamlingarna i samhällets ägo.
            </seg>
            <seg n="451a534e">
              Just nu pågår en mycket intensiv avtalsförhandling mellan arbetsmarknadens
              parter. Näringslivets företrädare har varnat för att framtida
              konkurrensproblem kan uppstå, och man har uppmanat till stor återhållsamhet
              utan större lönelyft. Samtidigt ser vi hur lönerna för ledningarna
              skenar i väg. Det är bäddat för stora spänningar på arbetsmarknaden.
              Ledningarna har en svår pedagogisk utmaning när de ska förklara
              för löntagarkollektiven varför de som har mycket ska ha mer och
              de som har lite inte ska få så mycket mer.
            </seg>
            <seg n="457f69a9">
              Detta är en fråga för arbetsmarknadens parter. Men när näringsministern
              går ut och meddelar att det så ökända fenomenet med vd-bonusar
              skulle kunna återinföras för ledningarna i de statliga bolagen
              blir detta ett politiskt inhopp i avtalsrörelsen. Varför ska de
              anställda i den nu så vinstrika industrin begränsa sina lönekrav
              när ministern för de statliga företagen anser att ledningarna
              kan få bonus när företagen går bra? Det är väl inte helt obekant
              att sådana bonussystem kan spåra ur?
            </seg>
            <seg n="e61f96b4">
              I reservation 4 framgår vad vi socialdemokrater anser att riksdagen
              bör besluta. Det är de riktlinjer som den socialdemokratiska regeringen
              införde 2003 för att de avarter som då fanns i det privata näringslivet
              inte skulle smitta av sig på de statliga företagen.
            </seg>
            <seg n="7d7e62ec">
              Det innebär i korthet att de statliga företagen ska ha konkurrenskraftiga
              löner och anställningsvillkor men inte vara löneledande jämfört
              med andra likvärdiga företag. Bonussystem ska undvikas, men om
              styrelsen trots allt skulle bevilja sådana ska bonusprogrammet
              omfatta alla anställda men inte vd och uppgå till maximalt två
              månadslöner.
            </seg>
            <seg n="2fcc3d05">
              I årsredovisningarna ska ersättningar till koncernchef, vd och
              ledningsgrupp redovisas per person. Min fråga är: Står de borgerliga
              regeringspartierna bakom näringsministerns uttalande om att införa
              bonussystem till de statliga företagsledningarna? Om ni inte gör
              det har ni möjlighet att tillsammans med oss rösta bifall till
              reservation 4.
            </seg>
          </u>
          <note n="39ebe796">
            Herr talman! Jag yrkar bifall till reservationerna 1 och 4, och
            i övrigt står jag bakom utskottets betänkande.
          </note>
          <note n="29ac9ea3">
            I detta anförande instämde Berit Högman, Eva-Lena Jansson, Börje
            Vestlund och Thomas Östros (alla s).
          </note>
          <note type="speaker" n="895e84ff">
            Anf. 45 KENT PERSSON (v):
          </note>
          <u who="kent_persson_558c98" xml:id="i-071f67ea84eff19c-0" n="81ca5827">
            <seg n="f15d75e0">
              Herr talman! Jag ska börja med att yrka bifall till Vänsterpartiets
              reservationer 2 och 5. I övrigt instämmer jag till väldigt stor
              del i det som Alf Eriksson sade i sitt inlägg.
            </seg>
            <seg n="d260cbbf">
              Statliga företag har historiskt spelat och spelar fortfarande
              en viktig roll som välståndsskapare och motor för utvecklingen
              av Sveriges näringsliv. Utan denna aktiva samverkan mellan stat
              och näringsliv hade vi inte haft så många och så kunniga företag
              i dag. För att säkra en fungerande konkurrens på olika marknader
              och klara långsiktiga uppgifter, som att bygga upp ett hållbart
              energisystem, minska utsläppen av växthusgaser och bygga en effektiv
              infrastruktur för IT, behöver vi fortsatt statliga företag och
              myndigheter. Marknaden ensam klarar inte denna enorma utmaning.
            </seg>
            <seg n="85db6637">
              För att kunna garantera en bra sjukvård till alla och utbildning
              i världsklass till rimliga kostnader har vi inte råd att sälja
              ut vår gemensamma egendom.
            </seg>
            <seg n="74d1e086">
              Regeringen har nyligen lämnat sin utförsäljningsproposition till
              riksdagen, alltså innan vi har behandlat det betänkande som vi
              diskuterar i dag och innan kammaren har beslutat om de motioner
              som föreligger med anledning av budgetpropositionen. I en kommun
              hade det aldrig kunnat gå till på detta sätt.
            </seg>
            <seg n="1c0cc65f">
              Sex statliga företag till ett värde av mer än 250 miljarder kronor
              står först i kön, men regeringen har redan förklarat att detta
              bara är början. På sikt ska de flesta av statens företag, däribland
              Vattenfall och Sveaskog, säljas ut. Vänsterpartiet avvisar bestämt
              regeringens utförsäljningsplaner.
            </seg>
            <seg n="dea00a09">
              Det faktum att de statliga företagen är mycket välskötta och
              varje år ger viktiga bidrag till välfärden ger därmed inte några
              hållbara skäl till att regeringens omfattande utförsäljningar
              måste genomföras med sådan brådska.
            </seg>
            <seg n="70643eac">
              Vi reagerar särskilt mot att regeringen trots sina massiva utförsäljningsplaner
              inte har gjort någon som helst analys av hur berörda branscher
              och marknader kan komma att påverkas. Telia Sonera och SBAB är
              två goda exempel på hur långsiktigt statligt ägande kan bidra
              till att skapa mycket större värden, såväl ekonomiska som samhälleliga,
              än vad utförsäljningens engångsintäkter gör.
            </seg>
            <seg n="7a140820">
              Om en kommun hade tänkt sälja ut sin egendom på det sätt som
              regeringen föreslår så hade det inte gått att genomföra. Det minsta
              man borde kunna kräva är att det finns en analys. Och i en kommun
              hade det föregåtts av en miljökonsekvensanalys innan det ens hade
              kommit upp på fullmäktiges bord. Detta är ett hafsverk.
            </seg>
            <seg n="29b1ceac">
              I propositionen nämns att motivet för detta är att minska statens
              räntebörda genom att minska upplåningsbehovet. Tanken är att minskningen
              av räntekostnaderna möjliggör satsningar på mer angelägna ändamål.
              Då finns det anledning att reflektera lite grann över det och
              titta på hur det egentligen ser ut med den svenska räntebördan.
            </seg>
            <seg n="04e56318">
              Inom OECD är Sverige ett av få länder som har offentliga nettotillgångar
              i stället för skulder. Detta gynnsamma ekonomiska skuldläge samt
              de starka offentliga finanserna kan inte på något sätt motivera
              att statliga företag ska säljas. Detta handlar om ett ideologiskt
              återtåg till ett gammaldags tänkande från 70-talet, som någon
              tidigare har sagt.
            </seg>
            <seg n="1d56feb1">
              Detta framstår som en mycket dålig affär för ägarna, alltså skattebetalarna.
              Statens intäkter från de företag som föreslås säljas ut beräknas
              till 16 miljarder 2006. Och besparingen i fråga om räntor av utförsäljningen
              ger endast omkring 5 miljarder kronor. Det blir alltså en årlig
              förlust i storleksordningen 10 miljarder kronor.
            </seg>
            <seg n="e5582d86">
              Vänsterpartiet menar att en viktig del i synen på att hela Sverige
              ska leva är att viktig infrastruktur och naturtillgångar ska vara
              ett ansvar för hela samhället. Statliga företag spelar en viktig
              samhällsekonomisk roll och skapar jobb i landets alla regioner.
              Vi tycker att det är bra att företagen är vinstskapande. Det ger
              ett tillskott till statskassan i år på över 30 miljarder. Det
              är med andra ord ekonomiskt vansinne att sälja lönsamma och väl
              fungerande statliga företag.
            </seg>
            <seg n="d612bf08">
              Statens ägande i Telia Sonera ska säljas. Där ingår det fasta
              telenätet. Det är en strategisk fråga och handlar om framtidens
              infrastruktur. En privatisering av kopparnätet innebär sannolikt
              högre priser för konsumenterna och en sämre konkurrens.
            </seg>
            <seg n="87cefcee">
              Jag anser att planerna på att sälja ut Vin &amp; Sprit står i strid
              med de folkhälsopolitiska mål som riksdagen har ställt sig bakom.
              Genom att sälja ut företaget minskar kontrollen. Och det finns
              kanske anledning att vara lite självkritisk till hur staten tidigare
              har utövat sin ägarstyrning inom Vin &amp; Sprit. Men med en utförsäljning
              kommer vi att tappa all kontroll över alkoholmarknaden.
            </seg>
            <seg n="b6b9b999">
              Herr talman! Avslutningsvis: Det som regeringen gör är att privatisera
              våra gemensamma tillgångar och socialisera förlusterna. Detta
              är ingenting annat än en gigantisk förlustaffär för svenska folket.
            </seg>
          </u>
          <note type="speaker" n="598d3ad4">
            Anf. 46 PER BOLUND (mp):
          </note>
          <u who="per_bolund_208efb" xml:id="i-a3df20f267283080-0" n="c4800d50">
            <seg n="32c9eb51">
              Herr talman! Jag vill börja med att yrka bifall till Miljöpartiets
              reservationer 3 och 6.
            </seg>
            <seg n="dcbe1c84">
              Jag kan konstatera att det statliga ägandet som det bedrivs i
              dag är mycket problemfyllt. Det finns flera studier, bland annat
              från offentliga organisationer och från Riksrevisionen, där det
              påpekas att de statliga bolagen i dag drivs på ett sätt som inte
              är förenligt med principer som har slagits fast av Sveriges riksdag
              och i andra sammanhang.
            </seg>
            <seg n="00587325">
              Riksrevisionen har till exempel i flera studier påpekat att statliga
              bolag drivs på ett sådant sätt att styrningen ofta är mycket otydlig
              och att det därför blir oklart vilka krav bolagen egentligen ska
              uppfylla genom sin verksamhet. Det gäller framför allt de samhällspolitiska
              kraven som man kan förvänta sig att statliga bolag uppfyller.
            </seg>
            <seg n="a885d702">
              Det konstateras också att de statliga bolagens årsredovisningar
              är spretiga och att de saknar en redogörelse för hur bolagen har
              uppfyllt sina samhällsuppdrag. Det tycker vi är djupt problematiskt
              och någonting som måste åtgärdas för att statens ägande ska vara
              berättigat.
            </seg>
            <seg n="3fa3e121">
              Det är också så att det finns många olika rangordningar av företagens
              etiska arbete. Statliga företag har tyvärr ofta hamnat långt ner
              på de här listorna. Många privata företag inom samma branscher
              har i stället hamnat långt upp i rangordningarna av hur man tar
              etiska hänsyn till exempel i sin affärsverksamhet.
            </seg>
            <seg n="02bd5805">
              Vi i Miljöpartiet anser att de statliga företagen borde vara
              föregångare när det gäller värnandet av mänskliga rättigheter
              och omställningen till ett hållbart samhälle, men i dag är det
              ofta tvärtom.
            </seg>
            <seg n="e3333641">
              Nordea, delvis ägt av svenska staten, är ett exempel. De hamnar
              alltid långt under många av de privata bankerna på listor över
              hur väl man bedriver etikarbete och det som brukar kallas för
              corporate social responsibility .
            </seg>
            <seg n="193831a4">
              Ett annat bolag som bedriver en verksamhet som är mycket tveksam
              ur etisk synvinkel är Vin &amp; Sprit. Också det bolaget ägs av staten.
              Man driver i dag storskaliga och kostsamma reklamkampanjer runt
              om i världen, även i många u-länder, för en ökad alkoholkonsumtion.
              Det tycker vi är väldigt tveksamt. De här kampanjerna strider
              till exempel fullständigt mot de regler som riksdagen har satt
              upp för marknadsföring av alkohol i Sverige. Vi tycker därför
              att det är väldigt underligt att man i andra länder kan föra reklamkampanjer
              som strider mot svensk alkoholpolitik.
            </seg>
            <seg n="e8cfad21">
              Amnesty Business Group har också starkt kritiserat statliga bolag
              för att antingen sakna en global etikpolicy eller för att inte
              följa upp den policy man har. Det gör att företagens representanter
              riskerar att bryta mot mänskliga rättigheter i andra länder runt
              om i världen.
            </seg>
            <seg n="4231d8f2">
              Vi ser också att det finns stora problem med hur statliga bolag
              agerar i miljöfrågor. Där vill vi lyfta fram Vattenfall som ju
              är helt ägt av staten men som ändå agerar på ett sådant sätt att
              riksdagens klimat- och miljömål totalt motverkas.
            </seg>
            <seg n="c7dc5412">
              I flera länder runt om i Europa investerar man i tysk och polsk
              kolkraft. Man bedriver också lobbykampanjer i bland annat Tyskland
              och Polen för ökad kolkraft och för ökade utsläppsrätter, vilket
              medför mer utsläpp av klimatpåverkande gaser. Man agerar för mer
              kärnkraft. Man agerar också för åtgärder som försvårar vindskraftsutbyggnaden.
            </seg>
            <seg n="ceba151e">
              För oss i Miljöpartiet är det självklart att statligt ägda företag
              ska verka i linje med de mål och principer som riksdag och regering
              har antagit. Vi tycker att det ofta är tvärtom man driver sina
              företag.
            </seg>
            <seg n="c9be4f58">
              Därför tycker vi att riksdagen ska göra uttalanden om att de
              samhällspolitiska målsättningarna för statliga bolag ska tydliggöras
              och att de måste vara utvärderingsbara och mätbara. Det måste
              tydliggöras hur de samhällspolitiska målen för de statliga bolagen
              förhåller sig till de ekonomiska målen och hur de statliga bolagen
              vid intressekonflikter ska prioritera mellan samhällspolitiska
              mål och ekonomiska mål. De statliga bolagens samhällspolitiska
              mål måste göras aktiebolagsrättsligt bindande. Det här är synpunkter
              som också framförs i Riksrevisionens skrivelse.
            </seg>
            <seg n="a405313f">
              För att åstadkomma en uppstramning av statligt ägda företags
              agerande när det gäller miljön bör riksdagen be regeringen att
              ge samtliga statliga bolag i uppdrag att utreda hur de kan agera
              på sina respektive marknader för att vara ledande i omställningen
              till hållbar utveckling och därmed aktivt bidra till de svenska
              miljömålen och genomförandet av Sveriges politik för global utveckling.
            </seg>
            <seg n="592a0116">
              Riksdagen bör också uppmana regeringen att göra en utvärdering
              av de statliga bolagens position när det gäller arbete med socialt
              och miljömässigt ansvarstagande.
            </seg>
            <seg n="d0430eb7">
              Sedan några år bedriver Utrikesdepartementet verksamheten Globalt
              ansvar. Syftet är att främja svenska företags arbete med socialt
              ansvar. Under senare år har ett antal statliga företag anslutit
              sig till det här arbetet, men det saknas en aktiv uppföljning
              av hur de medverkande företagen bedriver hållbarhetsarbetet. Det
              skulle därför kunna bli ett mycket effektivare arbete om man införde
              krav på företagen att redovisa sitt hållbarhetsarbete på ett transparent
              sätt så att det blir mer uppföljningsbart.
            </seg>
            <seg n="998775c4">
              Vidare tycker vi att staten ska ställa tydligare krav på flera
              av sina bolag. Det gäller då till exempel SJ. Där tycker vi att
              man ska ändra på statens utdelningskrav och i stället ställa trafikpolitiska
              krav på bolaget så att det bättre bidrar till att uppfylla till
              exempel de klimatmål som riksdagen satt upp.
            </seg>
            <seg n="c3e10dcf">
              Vi vill också beträffande Vattenfall att man har en diskussion
              med regeringen om hur ledamöter nomineras till Vattenfalls styrelse.
              Syftet är att få en styrelse som består av personer som har integritet
              och relevanta kunskaper bland annat när det gäller miljön.
            </seg>
            <seg n="d348f60a">
              Slutligen: När det gäller försäljningen av statliga bolag har
              vi i en aktuell debatt tidigare lämnat en redogörelse. Miljöpartiet
              anser att det är tveksamt att bolag som verkar på fullt konkurrensutsatta
              och väl fungerande marknader och som helt saknar samhällspolitiska
              målsättningar ska vara statligt ägda. Vi tycker därför att det
              finns starka skäl att se över statens ägande. Vi tycker också
              att det ofta är så att det statliga ägandet har historiska skäl
              och inte så mycket beror på en aktuell analys av vilka behov som
              i dag faktiskt finns avseende statligt ägande.
            </seg>
            <seg n="f68183f2">
              Däremot vill vi varna för att en försäljning av SBAB kan leda
              till höjda räntor generellt på bolånemarknaden. Vi är därför tveksamma
              till en sådan försäljning.
            </seg>
            <seg n="82a6ea90">
              När det gäller Vin &amp; Sprit tycker vi att det av alkoholpolitiska
              skäl finns betänkligheter som talar mot en försäljning.
            </seg>
          </u>
          <note type="speaker" n="38dd3fc2">
            Anf. 47 KENT PERSSON (v) replik:
          </note>
          <u who="kent_persson_558c98" xml:id="i-071f67ea84eff19c-1" n="81ca5827">
            <seg n="8e8e0ea5">
              Herr talman! Per Bolund, det blir lite problem. Det tycker jag
              efter att ha lyssnat på dig. Du tar upp alla de problem som jag
              håller med om när man rent historiskt tittar på hur det har fungerat
              med ägarstyrningen från statens sida. Men vad jag inte förstår
              är hur det ska bli bättre om vi privatiserar Vin &amp; Sprit, Nordea
              och SBAB. Här har vi ju ett paket. Det handlar om att samtliga
              sex bolag ska säljas ut. Det är inte så att man kan behålla ett
              och annat företag. Demokratiskt sett hade det varit betydligt
              enklare och bättre om vi hade kunnat behandla bolag för bolag
              här i kammaren. Då hade vi kunnat diskutera utifrån de principer
              som gäller, men nu är det fråga om ett helt paket. Antingen är
              man för det här paketet, eller också är man mot det. Frågan är:
              Var står Miljöpartiet här?
            </seg>
            <seg n="1a9faae0">
              Blir det en bättre ägarstyrning och kommer vi att uppnå de alkoholpolitiska
              målen genom att sälja ut Vin &amp; Sprit? Det är en konkret fråga
              till dig, Per Bolund.
            </seg>
          </u>
          <note type="speaker" n="34c80098">
            Anf. 48 PER BOLUND (mp) replik:
          </note>
          <u who="per_bolund_208efb" xml:id="i-a3df20f267283080-1" n="c4800d50">
            <seg n="461e6042">
              Herr talman! Jag delar inte riktigt uppfattningen att man måste
              säga ja eller nej till hela paketet. Självklart kan de enskilda
              partierna lägga fram motioner med förslag om vilka bolag man vill
              sälja och vilka man inte vill sälja. Miljöpartiet tänker agera
              på precis det sättet. Vi tänker säga nej till några av de försäljningar
              som den borgerliga regeringen har föreslagit. I stället kommer
              vi att föreslå andra bolag som kan säljas och som vi tycker ska
              gå före.
            </seg>
            <seg n="d19c1a94">
              Frågan om hur ägarstyrningen ska bli bättre är en intressant
              fråga. Det framstår ibland lite grann från Vänsterpartiet som
              att Miljöpartiet vill sälja ut alla statliga bolag. Men jag tycker
              att jag klart har redogjort för att det inte alls är vår ambition.
              Tvärtom finns det väldigt många statliga företag som spelar en
              väldigt viktig samhällspolitisk roll. De företagen ska vi självklart
              inte sälja ut.
            </seg>
            <seg n="11f62f07">
              Däremot finns det bolag som, tycker jag och Miljöpartiet, det
              är väldigt svårt att se hur man kan använda för att uppnå samhällspolitiska
              mål. Det gäller då till exempel de små ägarandelar som staten
              har i Nordea eller OMX. Hur ska man använda dem för att uppnå
              samhällspolitiska mål? Vi kan inte se att det finns några bra
              sätt att göra det på. Därför tycker vi att det finns starka skäl
              att sälja ut de bolagen.
            </seg>
            <seg n="26d10712">
              Det är också så, vilket Vänsterpartiet tyvärr ofta har en tendens
              att missa, att det när staten äger bolag också finns problem.
              Det blir svårare för staten att ha en bra styrning av marknaden.
            </seg>
            <seg n="024812c5">
              Jag har själv tidigare arbetat på Näringsdepartementet så jag
              har väldigt starkt sett hur det statliga ägandet faktiskt motverkar
              möjligheterna att ta relevanta beslut och genomföra en sådan styrning
              av marknaden att man får till en omställning mot ökad hänsyn till
              mänskliga rättigheter och en omställning i hållbar riktning.
            </seg>
            <seg n="24b7726f">
              Statligt ägande medför alltså också restriktioner för statens
              handlingsfrihet. Det ser vi som ett stort problem. När det gäller
              den här omställningen kan det därför finnas fördelar med att i
              vissa fall minska det statliga ägandet.
            </seg>
          </u>
          <note type="speaker" n="d805396b">
            Anf. 49 KENT PERSSON (v) replik:
          </note>
          <u who="kent_persson_558c98" xml:id="i-071f67ea84eff19c-2" n="81ca5827">
            <seg n="4b863166">
              Herr talman! Jag noterar Miljöpartiets syn här. Genom en privatisering
              uppnås fördelar som gör att vi på ett bättre sätt kan styra när
              det gäller mänskliga rättigheter. Jag är djupt tveksam till att
              vi på det sättet kan gå in och styra privata företag.
            </seg>
            <seg n="e3434fe7">
              Vad är er syn på Vin &amp; Sprit och det förslaget till utförsäljning?
              Anser du att vi genom en privatisering av företaget kommer att
              uppnå de alkoholpolitiska mål som Sveriges riksdag har slagit
              fast?
            </seg>
            <seg n="9424bc1e">
              Avslutningsvis: Det finns anledning att på många sätt rikta kritik
              mot hur staten som ägare styr sina företag. Det har Vänsterpartiet
              vid flera tillfällen tidigare påpekat, och det har vi också påpekat
              i vår motion.
            </seg>
          </u>
          <note type="speaker" n="dbd03b21">
            Anf. 50 PER BOLUND (mp) replik:
          </note>
          <u who="per_bolund_208efb" xml:id="i-a3df20f267283080-2" n="c4800d50">
            <seg n="3a70ea79">
              Herr talman! Man kan säga, tycker jag, att Kent Persson och Vänsterpartiet
              i allmänhet utgår från att statliga bolag alltid är bättre styrda
              än privata bolag och att de alltid tar bättre hänsyn exempelvis
              till etiska principer eller omställningen till en hållbarare utveckling.
              Så är dock tyvärr inte fallet.
            </seg>
            <seg n="9d39ad41">
              I exempel efter exempel ser man att de snarare är bakåtsträvande.
              De har också fått hård kritik från till exempel Amnesty Business
              Group för att inte gå tillräckligt långt fram.
            </seg>
            <seg n="ab4085d6">
              I de fallen är det alltså svårt att säga att en privatisering
              skulle få negativa effekter vad gäller etiska hänsyn. Att staten
              har ägt dessa bolag till exempel Nordea har tydligen inte fått
              några positiva effekter så här långt i alla fall.
            </seg>
            <seg n="c70dd78a">
              Vi tycker, som jag också sade, att de företag som staten äger
              och som vi tycker att staten ska fortsätta att äga självklart
              ska styras mycket striktare och hårdare än i dag. Där ska vi ställa
              väldigt hårda krav från staten på att de etiska regelverk och
              de principer som man har tagit ställning för här i riksdagen uppfylls.
              Man ska se till att de företag som staten äger också medverkar
              till att till exempel de klimatpolitiska målen som riksdagen har
              tagit ställning till också uppfylls.
            </seg>
            <seg n="b61835dd">
              När det gäller Vin &amp; Sprit, som du ställde en fråga om, är vi
              från Miljöpartiet tveksamma till att medverka till en utförsäljning
              av Vin &amp; Sprit. Det är just de alkoholpolitiska skälen som ligger
              bakom. Vi ser att det kan finnas negativa effekter av att man
              inte har ett styrmedel för att verka för minskad alkoholkonsumtion
              i Sverige och i resten av världen. Till detta är vi alltså mycket
              tveksamma.
            </seg>
          </u>
          <note type="speaker" n="b8df1171">
            Anf. 51 KARIN PILSÄTER (fp):
          </note>
          <u who="karin_pilsater_c57dc7" xml:id="i-7f5c61f8d514d042-0" n="dc323ab5">
            <seg n="8a73bf01">
              Herr talman! Det som vi debatterar i dag är inte frågan om propositionen
              om försäljning av statliga bolag, utan redogörelsen för statens
              bolag för 2006. Den kom faktiskt till riksdagen i juni förra året,
              men vi är inte framme vid slutbehandling förrän i dag. Det var
              ju en händelse som såg ut som en tanke att det kom en rapport
              i går om året efter. Men det är inte heller den som vi ska diskutera!
            </seg>
            <seg n="c53dc2b8">
              Även om det sägs att upprepning är inlärningens moder tänker
              jag inte upprepa riktigt allt som har sagts i tidigare debatter
              och inte heller en hel del av det jag hade tänkt säga eftersom
              Per Bolund på ett föredömligt sätt framförde många bra argument
              och fakta. Jag hoppas därför verkligen att ni andra lyssnade noga
              på vad han sade.
            </seg>
            <seg n="4b84cb9c">
              På den första textsidan i redogörelsen står det att statens mål
              med företagandet är att skapa värde och i andra hand att i förekommande
              fall se till att de uttryckta samhällsintressena infrias.
            </seg>
            <seg n="06fcd5da">
              Den första tanken som slår en är: Jaha, finns det företag med
              statligt ägande som inte har uttryckta samhällsintressen? Varför
              då? Det är den första fråga man måste ställa sig. Vad finns det
              då för intresse av att driva dem?
            </seg>
            <seg n="55db8d83">
              Vi hörde här tidigare att det till exempel ska vara för att garantera
              sjukvård och barnomsorg och för att garantera statens finanser.
              Men då måste man ändå ställa sig frågan om det är rimligt att
              sjukvård, barnomsorg och barnbidrag är avhängiga av att staten
              lyckas locka svenska folket att spela mer, eller att man lyckas
              locka människor i andra länder att köpa mer svensk sprit. Är det
              rimligt? Mitt svar på den frågan är nej.
            </seg>
            <seg n="68c139fa">
              Den andra frågan är om det är rimligt att man garanterar sjukvård
              och äldreomsorg genom att de är beroende av resultatutvecklingen
              i konjunkturberoende verksamheter ute på konkurrensutsatta marknader
              i Sverige och i många andra länder ute i världen.
            </seg>
            <seg n="856e1906">
              Ska sjukvård bli en konjunkturfråga? Ska skickliga vd-rekryteringar
              och ledningsgruppsrekryteringar vara grunden för om vi ska få
              barnbidrag som är högre eller lägre? Svaret på den frågan måste
              naturligtvis vara nej.
            </seg>
            <seg n="ba140cde">
              Sanningen är att man av denna redogörelse för statligt ägande
              kan konstatera att av dessa viktiga värden som vi finansierar
              den offentliga sektorn med är faktiskt 4 miljarder pengar som
              man har spelat av svenska folket. 4 000 miljoner kronor har staten
              spelat av svenska folket! Är det rätt och riktigt, och är det
              vad vi ska bygga den offentliga verksamheten på?
            </seg>
            <seg n="27492ee7">
              Från Vin &amp; Sprit har vi fått över ½ miljard ungefär 600 miljoner
              kronor i inkomster till staten av att sälja sprit i andra länder.
              Den häftiga utdelningen från Telia Sonera kom ju till fem sjättedelar
              från tidigare gjorda vinster som man nu lämnar tillbaka till aktieägarna
              för att man har tagit ut mer pengar än bolaget kan använda.
            </seg>
            <seg n="a0ea1d88">
              Ändå har avkastningen i de statliga bolagen på senare år faktiskt
              varit sämre än börsgenomsnittet. Värdetillväxten i bolagen har
              också varit sämre än genomsnittet. Även om den har varit mycket
              kraftig har den alltså varit sämre än hur det varit ute på den
              privata marknaden.
            </seg>
            <seg n="e3b5d001">
              Som nämndes här tidigare kan man på punkt efter punkt se att
              de statliga bolagen inte heller är något föredöme när det gäller
              vare sig socialt ansvar eller miljöengagemang. De agerar inte
              heller på något annat sätt för att leva upp till de statliga mål
              som vi sätter upp på olika områden.
            </seg>
            <seg n="725bf46a">
              Det är lustigt att det blir väldigt mycket debatt om att sälja
              vissa statliga aktieinnehav. Jag har inte under mina år i denna
              verksamhet hört någon som har haft invändningar mot att statliga
              bolag avyttrar egendom. Vi har ju till exempel Venantius ett statligt
              bolag som bidrar med mycket pengar till statskassan just nu. Deras
              uppdrag är att avveckla sig självt att avveckla sina tillgångar.
              Nordeainnehavet är en rest från bankkrisen. Det finns inte något
              genomtänkt ägande eller något samhällsintresse där.
            </seg>
            <seg n="a93217c5">
              Man kokar alltså ned det hela till att om ett bolag är delägt
              av staten kan man inte agera för att särskilt uppfylla vissa samhällspolitiska
              mål och bedriva bolagsverksamheten på ett sådant sätt att målen
              uppnås. Om bolaget är helägt och agerar på en konkurrensutsatt
              marknad kan man inte heller göra det. Framför allt kan man inte
              göra det annat än på vissa specifika områden, för gör man det
              på andra områden räknas det snarast som statsstöd och snedvridning
              av konkurrensen.
            </seg>
            <seg n="d8811df2">
              För ett helägt bolag som inte är konkurrensutsatt finns det stora
              möjligheter att agera utifrån de samhällspolitiska mål som gäller.
              Där finns det ett tydligt befogat statligt ägande.
            </seg>
            <seg n="7f67045f">
              Sex speciella företag är utpekade i den proposition som vi sedan
              ska behandla, men det finns ett 50-tal kvar. Det är dem denna
              debatt borde handla om.
            </seg>
            <seg n="fee98aca">
              En viktig del i det hela är ägarstyrningen. Där har vi också
              i dag att fatta beslut kring Riksrevisionens granskning av den
              framställning som har gjorts. Granskningen visar att det minst
              sagt finns en hel del övrigt att önska. Nu har den nya regeringen
              satt i gång ett arbete med genomlysning av dessa statliga bolag,
              en översyn av vad som är samhällsintressen och inte, av hur man
              ska förtydliga ägarstyrningen, se över kapitalstrukturer och så
              vidare. Det gör man med utgångspunkt i den kritik och de förslag
              som Riksrevisionen har givit. Därmed blir det alltså inte så att
              vi formellt tillstyrker Riksrevisionens rapport, utan vi konstaterar
              att den redan ligger som underlag för regeringens arbete och att
              man redan i förväg har tagit till sig detta.
            </seg>
            <seg n="298cacd1">
              Nu handlar som sagt inte detta betänkande om själva försäljningen
              utan om driften under tidigare år, men eftersom det finns förslag
              i vissa motioner behandlar vi detta också.
            </seg>
            <seg n="0d8ed614">
              Utskottet har enigt vilket ju är bra sett anledning att påtala
              att när man framöver säljer hela eller delar av innehav ska man
              göra en tydlig genomgång och se över vilka av bolagens tillgångar
              som det kan finnas anledning att flytta över så att de kvarstår
              i någon form av statligt ägande. Det kan exempelvis handla om
              en konstsamling som bör hängas upp på ett museum eller andra värdefulla
              typer av innehav som inte passar att sälja med själva bolaget.
            </seg>
            <seg n="df62d46b">
              Till sist, herr talman vill jag säga att en viktig del i den
              ägarstyrning som staten bör utöva är ersättningssystem. Jag tycker
              att det är viktigt att man inte låter det bästa bli det godas
              fiende framför allt att man inte låter sig ryckas med av moralpanik.
              Bonusar kan faktiskt vara ett bättre alternativ än fast lön om
              det innebär att man inte i dåliga år och vid dåliga prestationer
              behöver betala ut samma lön som var framförhandlad vid de goda
              prestationerna.
            </seg>
            <seg n="cb2b7bec">
              Jag tycker att det är ett bra förslag att man ytterligare ska
              se över riktlinjerna för att komma bort från sådant som kanske
              kan sticka i ögonen om det står på en Expressenlöpsedel och från
              att långsiktigt behöva betala mer eller inte ha möjlighet att
              rekrytera rätt personal för att kunna sköta bolagen på bästa sätt.
            </seg>
          </u>
          <note n="6c735c76">
            Herr talman! Jag yrkar bifall till utskottets förslag.
          </note>
          <note type="speaker" n="7ab3a620">
            Anf. 52 ALF ERIKSSON (s) replik:
          </note>
          <u who="alf_eriksson_db6ab9" xml:id="i-293f248100a36379-0" n="50d0aaad">
            <seg n="f9f577b7">
              Herr talman! Först har jag en kommentar till Karin Pilsäters
              anförande. Jag undrar om svenska folket mår bättre av att avkastningen
              från Svenska Spel hamnar i privata spelbolags fickor. Är det bättre
              än att det är kvar i statlig ägo och avkastningen kommer idrotten
              till del? Jag tycker i varje fall att det sista är betydligt smakligare.
            </seg>
            <seg n="38b8b7b9">
              Så kommer jag till min fråga. År 2003 införde den socialdemokratiska
              regeringen riktlinjer för anställningsvillkor för ledningarna
              i de statliga företagen. Det var då som debatten rasade som allra
              värst om vd-bonusarna. Det är väl inte helt utrett än hur det
              ska gå.
            </seg>
            <seg n="06f7dfe5">
              Det var i varje fall då inte någon i den här kammaren som försvarade
              bonussystemet. Tvärtom var det nästan så att det riktades kritik
              från dåvarande oppositionen att det var den socialdemokratiska
              regeringens fel att det fanns bonusar som spårade ur i det privata
              näringslivet.
            </seg>
            <seg n="8874aef4">
              Det uttalande som näringsministern gjorde är därför ganska uppseendeväckande.
              Hon säger att hon tycker att riktlinjerna för de statliga företagen
              är alldeles för detaljerade. Sedan nämner hon att bonusar är en
              sådan del som inte bör höra hemma i riktlinjerna. De vill hon
              föra över till beslut av bolagsstyrelserna.
            </seg>
            <seg n="88a2c822">
              Ställer sig Karin Pilsäter bakom det uttalande som näringsministern
              gjorde före jul och är beredd att släppa fram bonusar till ledningarna
              i de statliga bolagen?
            </seg>
          </u>
          <note type="speaker" n="b22b9258">
            Anf. 53 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-7f5c61f8d514d042-1" n="dc323ab5">
            <seg n="690f12c5">
              Herr talman! Det är väl känt att Svenska Spel behåller väldigt
              mycket mer av spelarnas insatser än vad som sker i andra bolag.
              Poängen är att det tjänar sina pengar genom att spela av svenska
              folket dem. Det ägnar sig åt en ganska påträngande marknadsföring
              hem i vardagsrumssoffan.
            </seg>
            <seg n="7cfa4f6a">
              När man står i kassakön på Ica är det inte längre godiset som
              ungarna skriker efter som är det stora problemet. Det är den påträngande
              spelreklamen medan man står i kön. Där sägs: Spela, spela och
              spela. Du behöver inte kunna någonting. Staten har i praktiken
              dessutom inget monopol.
            </seg>
            <seg n="454f25b5">
              Vad jag vill ha sagt med detta är att det är ganska uppenbart
              att det inte är samhällsintresset som ligger i fokus. Man kan
              sätta upp betydligt tydligare riktlinjer och spelregler för spelverksamheten
              om man inte själv har ett överordnat vinstintresse, vilket i dag
              uppenbarligen är fallet.
            </seg>
            <seg n="c93588e0">
              Det handlar just om ägarstyrning. Att bonusar spårar ur beror
              på bristande ägarstyrning. Att ha ett resultatorienterat ersättningssystem
              är i grunden inte någonting som i alla givna lägen är fel. Det
              kan vara en fördel i vissa fall.
            </seg>
            <seg n="d5ec8dbd">
              Därför är jag glad att man ska se över riktlinjerna för ersättningssystemen
              så att ägarna och styrelsen måste ta ett betydligt större ansvar
              för respektive verksamhet och för vad som är vettigt i respektive
              läge.
            </seg>
            <seg n="40db2871">
              Det gäller att inte bara springa som lämlar från den ena sidan
              till den andra och aldrig ta något ansvar.
            </seg>
          </u>
          <note type="speaker" n="77868219">
            Anf. 54 ALF ERIKSSON (s) replik:
          </note>
          <u who="alf_eriksson_db6ab9" xml:id="i-293f248100a36379-1" n="50d0aaad">
            <seg n="b7ae0d80">
              Herr talman! Det finns ingen forskning och inga undersökningar
              som på något sätt visar att bonussystem för bolagsledningar skulle
              vara något positivt för företagen. Det är tvärtom. Det ger spänningar.
            </seg>
            <seg n="386fbe3b">
              Bonusarna drar i väg när vinsterna är höga. Det ger med all rätt
              de anställda en känsla av att de också vill vara med när det går
              bra och plocka ut så höga andelar som möjligt av vinsten. Frågan
              kvarstår. Är Karin Pilsäter beredd att släppa in bonusar för bolagsledningarna
              i de statliga företagen?
            </seg>
            <seg n="c7568811">
              Jag har en annan fråga. Jag har haft diskussion med en vän hemma
              i Varberg i stort sett varje år. Det har handlat om fastighetsskatten.
              Han har inte haft någon fastighetsskatt på huset eftersom det
              varit så nytt. Men den kommer snart.
            </seg>
            <seg n="0fcd48d2">
              All debatt som har varit har gjort att han har blivit orolig.
              Vi har börjat resonera om hur det ser ut, vad han har för lån,
              och så vidare. Varje gång har vi kommit fram till att 2 procent
              på räntan på hans bostadslån ger mer än vad hela fastighetsskatten
              skulle innebära.
            </seg>
            <seg n="40cefb9a">
              Det är just den debatten som frågan om SBAB handlar om. Ska han
              få betala någon eventuell fastighetsskattesänkning genom högre
              räntor till bankerna? Eller hur ska ni ordna till det med konkurrensen
              på bolånemarknaden om ni vill sälja ut SBAB?
            </seg>
          </u>
          <note type="speaker" n="c1660110">
            Anf. 55 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-7f5c61f8d514d042-2" n="dc323ab5">
            <seg n="009770c4">
              Herr talman! Jag ska med nöje gå igenom den genomgång av forskningen
              som jag förutsätter att jag kan få av Alf Eriksson. Det ska vara
              en fullständig genomgång av tillgänglig forskning om alla olika
              ersättningssystem som visar att det i alla lägen är dåligt.
            </seg>
            <seg n="2279b6bf">
              Jag är fullt beredd att ta tillbaka allting och hävda motsatsen
              när jag har fått den genomgången av forskningen som visar just
              det som du nu sade. Annars har de genomgångar som jag har sett
              snarast visat att det handlar om hur konstruktionen är, vilka
              belopp det är och vilka verksamheter det gäller.
            </seg>
            <seg n="0dafa3d3">
              Det finns också forskning som visar att det exempelvis kan vara
              mycket lyckosamt och bra att också ha vinstandelssystem för de
              anställda. Men det är en helt annan debatt. Det brukar vi också
              ha lite delade meningar om i Socialdemokraterna och bland annat
              Folkpartiet.
            </seg>
            <seg n="0eefb8d5">
              Det handlar om huruvida man ska underlätta för olika typer av
              vinstdelningssystem, personaloptioner och annat som gör att personalen
              får del av en bra utveckling.
            </seg>
            <seg n="23828f08">
              Bonusar som spårar ur är felkonstruerade. Därför är det viktigt
              att ta ett ägaransvar. De excesser som har pågått har i hög grad
              berott på att företagen inte har varit tydligt ägarstyrda.
            </seg>
            <seg n="a825280b">
              Den statliga ägarstyrningen har blivit bättre. Men det finns
              fortfarande mycket kvar att önska. Det kommer vi att arbeta vidare
              med.
            </seg>
          </u>
          <note type="speaker" n="41957ec5">
            Anf. 56 KENT PERSSON (v) replik:
          </note>
          <u who="kent_persson_558c98" xml:id="i-071f67ea84eff19c-3" n="81ca5827">
            <seg n="c36b2bdb">
              Herr talman! Det var intressant att lyssna till Karin Pilsäter
              när hon tog upp problemen med Svenska Spel och Vin &amp; Sprit. Jag
              håller med om att det är påträngande när man står i affären med
              all reklam för att vi ska spela mer. Frågan är: Blir det verkligen
              bättre om vi frånhänder oss den möjlighet att kunna styra Svenska
              Spel som vi faktiskt har i dag genom att privatisera?
            </seg>
            <seg n="e659a8ff">
              Samma sak är det med Vin &amp; Sprit. Kan vi uppfylla de alkoholpolitiska
              målsättningar som riksdagen har fastställt genom att vi säljer
              ut det? Super svenska folket verkligen mindre om vi privatiserar
              det? Mycket tyder på att det försvinner ut till något stort utländskt
              bolag.
            </seg>
            <seg n="f2b138e6">
              Blir det inte en än mer aggressiv marknadsföring internationellt?
              Det verkar åtminstone så om man tittar på ett av de större bolagen
              som har anmält sitt intresse. Den internationella marknadsföringen
              är betydligt mycket mer hårdhänt än vad Vin &amp; Sprit står för.
            </seg>
            <seg n="19bf1936">
              Karin Pilsäter tar upp frågan om intäkterna. Vi frånhänder oss
              faktiskt dem. Intäkterna från de företag som man föreslår ska
              säljas ut är betydligt mycket större än vad räntekostnadsminskningen
              innebär.
            </seg>
            <seg n="3350517f">
              Det betyder att det blir ett glapp i statskassan på ungefär 10
              miljarder. Så har det sett ut under fem år på 2000-talet. Är det
              en bra ekonomisk affär om vi nu också ska klara av att öka insatserna
              för forskning och utveckling, skola och sjukvård?
            </seg>
          </u>
          <note type="speaker" n="b3b037d2">
            Anf. 57 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-7f5c61f8d514d042-3" n="dc323ab5">
            <seg n="8a7facfc">
              Herr talman! Man får se affärerna över lite längre sikt. Man
              måste titta ett antal år tillbaka i tiden, och inte bara på det
              senaste året. Då ser man att värdetillväxten och resultatet hos
              de statliga bolagen har varit sämre än genomsnittet. För ytterligare
              några år sedan var det mycket pengar som fick skickas in i de
              statliga bolagen. Man kan inte räkna med att Telia ska fortsätta
              med att göra gamla engångsutdelningar år ut och år in. Det är
              en engångspost, som är en mycket stor andel av pengarna.
            </seg>
            <seg n="e177ecd1">
              Om man ser framåt över tid måste man i så fall göra bedömningen
              att svenska staten är så oerhört mycket skickligare än det privata
              näringslivet på att driva företag att man kan tjäna mycket mer
              pengar genom att staten driver bolag. Men om man gör den bedömningen
              måste man också ställa sig frågan: Varför nöja sig med att bara
              äga en bit av en bank? Varför inte köpa fler? Varför nöja sig
              med bara ett bolåneinstitut när man kan köpa fler? Varför nöja
              sig med Svenska Spel? Varför inte starta statliga bordeller? Det
              går säkert att tjäna oerhört mycket pengar på det också. Det är
              jag helt övertygad om.
            </seg>
            <seg n="e4ca072b">
              Jag inser att ni tänker: Nu är hon inte klok! Men om det inte
              var så att vi redan ägde ett bolag som kränger vodka i Kina och
              i u-världen med stora braskande annonser så skulle det vara ett
              lika bisarrt förslag som förslaget om att starta statliga bordeller.
              Vin &amp; Sprit är inte en del av den svenska alkoholpolitiken. Tvärtom
              är det enda som Vin &amp; Sprit har bidragit med på senare år att
              försöka muta Systembolagets personal och man har inte bara försökt,
              utan uppenbarligen också lyckats. Det är Vin &amp; Sprits bidrag till
              den svenska alkoholpolitiken. Det har inte varit någon pluspost,
              i alla fall.
            </seg>
            <seg n="1e93b7b1">
              När det gäller Svenska Spel, spelmonopolet och så vidare kan
              vi ju sätta upp tydliga restriktioner för hur marknadsföring och
              ålderskontroll ska gå till. Det kan vi också se till att följa
              upp, om vi nu själva inte jag inte har ett överordnat vinstintresse
              och vill tjäna så mycket pengar som möjligt. Man kan reglera reklamen
              på lika villkor för alla aktörer. Det finns en massa andra saker
              som man också kan sätta upp regelverk för, där det inte görs i
              dag.
            </seg>
          </u>
          <note type="speaker" n="cf6748f8">
            Anf. 58 KENT PERSSON (v) replik:
          </note>
          <u who="kent_persson_558c98" xml:id="i-071f67ea84eff19c-4" n="81ca5827">
            <seg n="1074c40c">
              Herr talman! Jag anser nog att Karin Pilsäter många gånger är
              en klok person. Du ska inte nedvärdera dig själv på det sätt som
              du gjorde nu. Det finns nog ingen tanke på att starta några statliga
              bordeller; den diskussionen hoppas jag aldrig kommer upp i den
              här kammaren åtminstone.
            </seg>
            <seg n="90d3a354">
              Jag noterar att det finns planer på att sälja ut ytterligare
              företag. Då ska man begränsa marknaden genom ny lagstiftning och
              nya regler för hur det här ska gå till. Det innebär med andra
              ord att utredningen och arbetet med att minska regelverket kommer
              att få ses över ytterligare med nya regler och lagar framöver.
            </seg>
            <seg n="004d6554">
              Min fråga är: Blir det verkligen bättre om vi frånhänder oss
              möjligheterna att styra företag genom att sälja ut dem? Jag är
              principiellt inte för att vi ska äga allting. Det är inte heller
              Vänsterpartiet. Vi har varit med och sålt av företag och delar
              av företag tidigare. Det är ingenting som vi tänker ta tillbaka.
              Men vi är medvetna om att den dagen vi säljer det vi äger kommer
              vi aldrig att ha möjlighet att ta tillbaka det. Det är praktiskt
              och ekonomiskt omöjligt att göra det. Det här är definitivt.
            </seg>
            <seg n="4664e53c">
              Min fråga är: Hur ska vi finansiera vår fortsatta välfärd om
              vi nu gör oss av med de tillgångar som vi har byggt upp tillsammans
              med skattemedel?
            </seg>
          </u>
          <note type="speaker" n="134409fd">
            Anf. 59 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-7f5c61f8d514d042-4" n="dc323ab5">
            <seg n="22c75582">
              Herr talman! Vi har byggt upp tillgångarna, säger Kent Persson.
              Många av tillgångarna har vi ju tagit över därför att man stod
              på ruinens brant. Det har varit industriproblematik och så vidare.
              Efter många års olika många års mödosamt arbete, förändrade strukturer
              och så vidare står man nu med ett antal bolag som verkar på en
              konkurrensutsatt marknad. Då knoppar man av allteftersom; det
              är en naturlig del. Det har skett under 90-talet och tidigare
              under 2000-talet utan att det har varit några stora konventioner
              kring det.
            </seg>
            <seg n="5c48f669">
              Nu blir det helt plötsligt någon sorts ideologisk fråga, och
              man tror att det bara är staten som kan driva företag som pressar
              ned boräntorna. Jag satt hemma nu i helgen och gick igenom olika
              erbjudanden från ett antal olika ställen som hade bättre räntor
              att erbjuda, om jag ville lägga om mina bolån, än vad SBAB har.
            </seg>
            <seg n="4a52fb8b">
              SBAB gick in och gjorde ett bra jobb, men det var ju inte på
              statens uppdrag! Man gick in och gjorde ett bra jobb, sålde en
              produkt och satsade stenhårt på den. Det var ledningen som gjorde
              det, och det var inte staten som hade bestämt att man skulle göra
              det. Det fanns inga ägardirektiv om det. Det är inte relaterat
              till det statliga ägandet att man har lyckats göra en bra grej
              i det sammanhanget. Om det vore så så vore logiken att man på
              varje marknad där man tycker att priserna är lite för höga och
              konkurrensen för dålig gick in och startade statliga företag,
              till exempel matvarubutiker och byggindustrier. Men det är ingen
              som föreslår det eftersom tanken är så absurd.
            </seg>
            <seg n="6369ed16">
              Vi måste sätta upp regelverk på marknaderna och skärpa konkurrensen
              och konkurrensövervakningen. När det gäller samhällsintressena,
              exempelvis spel, måste vi se till att vi i stället har regelverk
              som faktiskt skyddar och ser till att upprätthålla ålderskontrollen.
              Jag har en 16-åring hemma. När han än sitter och tittar på tv
              blir han matad med spelreklam. En del är helt förbjudet Unibet
              och andra men finns ändå. Men Svenska Spel är fullständigt tillåtet.
            </seg>
          </u>
          <note type="speaker" n="623b8f62">
            Anf. 60 STAFFAN ANGER (m):
          </note>
          <u who="staffan_anger_5fad19" xml:id="i-fb43916ddb7ceb1a-0" n="c150db76">
            <seg n="664b8d5c">
              Herr talman! Statligt företagande är stort i Sverige. År 2005
              omsatte statliga företag tillsammans 311 miljarder kronor och
              hade 188 000 anställda. De har vuxit även under 2006. Det är en
              gigantisk företagsgrupp där svenska staten helt eller delvis äger
              54 företag, varav fyra är börsnoterade. Den goda konjunkturen
              under 2006 har förstärkt lönsamheten i många företag.
            </seg>
            <seg n="96135eaf">
              Uppbyggnaden av denna företagsgrupp är historisk. Vårt gamla
              telemonopol, järnvägen och vattenkraften är grunderna för statens
              företagsgrupp. Statens ägande ökade under kriserna på 70-, 80-
              och 90-talen framför allt i banksektorn och även i andra sektorer.
              Staten var tvungen att ta över företag för att rädda sysselsättningen.
              Under många år var resultaten för de statsägda företagen mycket
              dåliga.
            </seg>
            <seg n="7de656ff">
              Staten behöver endast äga de företag där det föreligger särskilda
              nationella intressen eller samhällsuppdrag som svårligen kan hanteras
              utan ett statligt inflytande. Målet för regeringen är att skapa
              förutsättningar för fler växande företag, nya företag och fler
              arbeten i mycket tuff internationell konkurrens för många av våra
              exportberoende företag.
            </seg>
            <seg n="94b7ef52">
              Herr talman! Det bör vara en tydlig rollfördelning mellan privat
              och offentligt ägande. De resurser som i dag är bundna i statligt
              ägande kan göra mer nytta i offentlig sektor. De företag som är
              till försäljning Telia Sonera, Nordea, SBAB, Vasakronan, Vin &amp;
              Sprit och OMX verkar på marknader som kommersiella företag. På
              dessa marknader är fritt tillträde möjligt för nya företag, och
              man är konkurrensutsatt. Det är viktigt att komma ihåg detta.
            </seg>
            <seg n="74af1e4c">
              En privatisering av statliga företag kommer att leda till renodling
              av statens roll som lagstiftare och den som sätter upp regler
              för näringslivet. Det är också viktigt.
            </seg>
            <seg n="0289ea5e">
              En försäljning av de statliga bolag som jag har nämnt ska ske
              med stor omsorg om skattebetalarnas intressen och på ett mycket
              ansvarsfullt sätt med en noggrann analys av de marknader som företagen
              arbetar på. Det gäller konkurrenssituation, marknadsandelar, forsknings-
              och utvecklingsläge, möjligheter till exportökning och naturligtvis,
              kanske det viktigaste, synergieffekter med andra företag med mera.
              Det handlar helt enkelt om att se till att en försäljning är bra
              också för de sålda företagen och att de passar väl in i sin nya
              struktur.
            </seg>
            <seg n="03ed5fed">
              Försäljningen av företagen får ta den tid det tar så att vi får
              en bra affär för staten. Vi talar om affärer i storleksordningen
              200250 miljarder kronor. Vi räknar med en försäljning på minst
              50 miljarder kronor varje år under 20072009.
            </seg>
            <seg n="51b76412">
              Alliansen lovade i valrörelsen att se över det statliga ägandet
              om man vann valet. Det är det man gör nu. Staten ska helst stå
              över marknaden och inte eftersträva att själv vara en av dessa
              aktörer.
            </seg>
            <seg n="c3b6661c">
              Den goda konjunktur som vi nu har ger ett gynnsamt tillfälle
              att sälja. Det är en fantastisk konjunktur, tro mig! Jag har aldrig
              sett en sådan konjunktur och ändå har jag arbetat hela mitt liv
              i näringslivet. Nu kan man få mycket bra betalt när man säljer.
              Detta är ett guldläge.
            </seg>
            <seg n="7d14290d">
              Med detta undviker vi också mer av statskapitalism. Staten bör
              inte vara stor ägare av diverse företag som arbetar på marknadens
              villkor och lika gärna kunde vara privata. Ett exempel är det
              tidigare statligt ägda Vin &amp; Sprit. Det hade självfallet länge
              en naturlig plats i den svenska alkoholpolitikens monopoltänkande.
              Företaget har vuxit sig starkt och för länge sedan sprängt den
              gamla ramen. I dag fungerar Vin &amp; Sprit på samma villkor som andra
              producenter på en fri marknad. Det finns inga alkoholpolitiska
              skäl att behålla ett sådant företag i statlig ägo.
            </seg>
            <seg n="d08422c7">
              Det överskott vi nu får i statsbudgeten på grund av försäljningen
              kommer att behövas i framtiden. Vi har ett ökat antal åldringar
              som vi måste ta hand om med väsentligt ökande kostnader. Vi har
              behov av stora infrastrukturella investeringar, inte minst i Helsingfors
              och Mälardalen men även i Sydsverige och Västsverige.
            </seg>
            <seg n="24932b84">
              Vi är på en för varje år mer globaliserad världsmarknad, vilket
              leder till möjligheter men också stora strukturförändringar i
              det svenska näringslivet och för invånarna i Sverige. Vi går från
              att vara ett industrisamhälle till att mer vara ett tjänstesamhälle.
              Det kommer att behövas stora resurser för att klara ett bra liv
              för dem som bor i Sverige.
            </seg>
            <seg n="fb8e613d">
              Herr talman! En koncentration av statens resurser är nödvändig,
              och den startar med försäljningen av dessa sex företag. Jag yrkar
              bifall till förslaget i näringsutskottets betänkande nr 4.
            </seg>
          </u>
          <note type="speaker" n="2f91e687">
            Anf. 61 ALF ERIKSSON (s) replik:
          </note>
          <u who="alf_eriksson_db6ab9" xml:id="i-293f248100a36379-2" n="50d0aaad">
            <seg n="e7ddf9c7">
              Herr talman! I pressen i dag finns det uppgifter om att någon
              rysk oligark är intresserad av att köpa Telia. Staffan Anger säger
              att försäljningen ska ske på ett förnuftigt sätt. Hur kan Staffan
              Anger se till att forskning och utveckling på IT-marknaden knuten
              till Telia stannar i Sverige? Hur kan Staffan Anger se till att
              Telias huvudkontor fortfarande är kvar i Sverige om sådana intressenter
              går in och vill köpa Telia?
            </seg>
            <seg n="970e923d">
              Jag har en annan fråga också. När vi diskuterade vd-bonusar för
              en stund sedan nickade Staffan väldigt. Ska jag tolka de nickningarna
              så att även Staffan Anger är för vd-bonussystem? Jag och svenska
              folket tycker att vi har haft tillräckligt av det i det här landet.
            </seg>
            <seg n="0e367af6">
              Sedan har jag en tredje kort fråga. När staten börsnoterade Telia
              kunde man konstatera att någonstans mellan 1 ½ och 2 procent av
              transaktionens storlek gick åt i konsultkostnader. Nu är det helt
              andra belopp som vi talar om. En försiktig bedömning skulle innebära
              att det går åt 34 miljarder för att sälja de företag som ni har
              säger att ni har gått till val på att sälja. Nu var det väl efter
              valet som ni specificerade de här 150 miljarderna. Det finns ju
              en konsultmarknad. Vilka konsulter kan komma i fråga som inte
              har eget intresse av att få del av de här statliga guldäggen?
            </seg>
          </u>
          <note type="speaker" n="a03cee9c">
            Anf. 62 STAFFAN ANGER (m) replik:
          </note>
          <u who="staffan_anger_5fad19" xml:id="i-fb43916ddb7ceb1a-1" n="c150db76">
            <seg n="936fad2b">
              Herr talman! Det är bra frågor som Alf Eriksson ställer. De är
              helt väsentliga. Låt mig börja med konsultmarknaden.
            </seg>
            <seg n="3da149a6">
              Jag beskrev att när man säljer en så här stor grupp av värdefulla
              företag är det viktigt att man vet alla parametrar som finns på
              marknaden, konkurrenter, utveckling och så vidare, och verkligen
              fattar rätt beslut. Det är inte alltid säkert att det högsta priset
              vinner. Det här företaget måste placeras i rätt miljö så att man
              ser till att det fungerar i framtiden också. Då måste man ha resurser,
              experter, för det som i detalj går igenom detta. Tro mig, jag
              har varit med och både sålt och köpt företag. Det är ett jättejobb
              att med due diligence gå igenom detta. Har man inte det så går
              det inte. Då ska man inte göra affärerna.
            </seg>
            <seg n="b8fc7e68">
              Låt mig gå baklänges till bonussystemen. Jag har varit vd i 25
              år i olika företag. Jag använt bonussystem de sista 15 åren, och
              det har fungerat väldigt bra. Det viktigaste är att man styr de
              här systemen. Man får inte låta dem sticka i väg. De ska vara
              preciserade. För mina medarbetare innebär det exempelvis att de
              ska tala om exakt vad de gör och vilket resultat vi får. Det har
              hänt många gånger att mina medarbetare inte har fått en krona
              för de har inte fullföljt detta enligt den diskussion man fört.
              Det är det som företagen, ledningen och styrelsen måste styra,
              och då är det en väldig tillgång. Man kan få bra folk, och man
              kan få helt annat folk i företaget. Tro mig, jag har gjort det
              här i 15 år.
            </seg>
            <seg n="9226fedf">
              Sedan har vi detta med Telia, vem som ska köpa Telia och var
              huvudkontoret kommer att ligga. Det handlar naturligtvis om den
              här analysen som ska göras. Jag kan hålla med om att det är väsentligt
              var huvudkontoret ligger. Det måste man naturligtvis titta på.
              Det kanske inte är avgörande, men det är väsentligt. Jag har själv
              varit i den sitsen att någon har köpt mitt företag och huvudkontoret
              har hamnat utomlands. Det får göras en hel analys av det hela.
              Men det viktigaste är att detta görs seriöst och tar tid.
            </seg>
          </u>
          <note type="speaker" n="8bf1c430">
            Anf. 63 ALF ERIKSSON (s) replik:
          </note>
          <u who="alf_eriksson_db6ab9" xml:id="i-293f248100a36379-3" n="50d0aaad">
            <seg n="2d6badc4">
              Herr talman! Placeringen av huvudkontoret är oerhört viktig.
              Min fråga var: Kan ni garantera att det inte lämnar landet? Det
              här hör naturligtvis ihop med var forskning och utveckling kommer
              att äga rum. Ni har väl inte tänkt er att forskning och utveckling
              på IT-området, där vi är världsledande, ska säljas ut? Det bör
              väl ändå även hos er finnas i tankesfären att vi ska ha kvar den
              i Sverige. Det vill vi. Vi vill inte sälja den delen. Då blir
              bekymren mindre.
            </seg>
            <seg n="27de23aa">
              När det gäller bonusarna vill jag upprepa vad jag har sagt tidigare.
              Det finns ingen som helst forskning som pekar på att bonussystem
              är positivt för företagen. Visa var de positiva effekterna finns!
              Det är tvärtom så att börschefen Bengt Rydén har varnat för att
              det kan underminera för företagen om man släpper loss bonussystem,
              och det gäller inte minst förtroendet för företagen.
            </seg>
            <seg n="baddf401">
              Det är naturligtvis viktigt att utreda och skaffa sig kunskap,
              men detta ska ju verkställas också. Det hjälper inte om man säger
              att man vet att det finns risker. Hur kan ni garantera att vi
              får ut högsta pris, som ni säger, och samtidigt inte råkar in
              i de intressekonflikterna som kan finnas med aktörer på marknaden,
              inte minst på banksidan?
            </seg>
          </u>
          <note type="speaker" n="917475b9">
            Anf. 64 STAFFAN ANGER (m) replik:
          </note>
          <u who="staffan_anger_5fad19" xml:id="i-fb43916ddb7ceb1a-2" n="c150db76">
            <seg n="ac924898">
              Herr talman! Den erfarenhet jag har av bonusar kommer från praktiskt
              företagande i ett ganska stort företag. Det har fungerat perfekt.
              Jag har fått fram resurser från mina medarbetare som jag inte
              kunde drömma om. Men man måste se till att göra ett bra system
              som fungerar. Jag är personligen för bonusar i statliga företag.
              Jag tror att vi kommer att behöva det. Sedan är jag också för
              vinstandelssystem. Jag tror att det är väldigt viktigt att de
              övriga anställda får del av vinsten. Jag tror att det kommer bli
              mer så i Sverige i framtiden. Nu är det många stora företag som
              har det.
            </seg>
            <seg n="9035165d">
              Det är helt rätt vad du säger, Alf Eriksson, om forskning, utveckling
              och huvudkontor. När huvudkontoret flyttar i väg flyttar forskning
              och utveckling också ofta i väg. Men man kan aldrig ge någon garanti
              i affärer för vad som kommer att ske. Jag är övertygad om vi är
              så pass seriösa när vi ska sälja de här bolagen att vi gör den
              analysen väldigt väl. Risken är, som du säger, att flyttar huvudkontoret
              ut flyttar forskning och utveckling också ut. Den analysen måste
              göras med den bästa kunskap som finns att få på marknaden, och
              det kostar pengar.
            </seg>
          </u>
          <note type="speaker" n="26836997">
            Anf. 65 MIKAEL OSCARSSON (kd):
          </note>
          <u who="mikael_oscarsson_e35f02" xml:id="i-72954e2c5297a1d5-0" n="a11aede9" next="i-e599dc31f5acdfc6-0"/>
          <note n="53ecc789">
            Herr talman! Låt mig först yrka bifall till förslaget i betänkandet
            i dess helhet och också yrka avslag på samtliga reservationer.
          </note>
          <u who="mikael_oscarsson_e35f02" xml:id="i-e599dc31f5acdfc6-0" n="a11aede9" prev="i-72954e2c5297a1d5-0">
            <seg n="224661d3">
              Herr talman! Statens främsta näringspolitiska uppgift är att
              ange ramar och regelsystem för näringslivets verksamhet och bidra
              till att skapa förutsättningar för långsiktig tillväxt. Staten
              ska ge näringslivet goda förutsättningar, sätta reglerna och se
              till att de följs. Men det är precis som i fotboll: Domaren bör
              sköta sitt och inte dubblera som spelare på planen. Om staten
              samtidigt uppträder som ägare och som utformare av de regler som
              gäller för näringslivets verksamhet uppstår problem som till exempel
              risk för konkurrenssnedvridning. Grundprincipen måste enligt Kristdemokraternas
              och alliansens mening vara att konkurrensutsatt verksamhet ska
              bedrivas i privat regi.
            </seg>
            <seg n="9d9b366b">
              En privatisering av statliga företag kommer att leda till renodling
              av statens roll som lagstiftare och normgivare, stärkande av de
              privatiserade företagen, spridning av intresset för sparande i
              aktier till nya grupper och breddning av riskkapitalmarknaden.
            </seg>
            <seg n="d4ea2b48">
              Fru talman! Vi kan konstatera att svenska staten är ägare till
              en fjärdedel av det inhemska näringslivet. Vi menar att det är
              en alltför stor andel. Staten äger alltifrån monopolbolag till
              företag som verkar på en konkurrensutsatt marknad.
            </seg>
            <seg n="ddc30f2b">
              Kristdemokraterna anser att det alltid måste finnas ett tydligt
              formulerat skäl till att staten ska äga ett visst bolag. Regeringens
              styrning av bolaget ska utgå från anledningen till ägandet, och
              bolaget ska fokusera på sin kärnverksamhet.
            </seg>
            <seg n="76c5b616">
              Regeringskansliet förvaltar 54 företag eller koncerner av vilka
              40 ägs helt och 14 ägs tillsammans med andra. Omkring 190 000
              är anställda i dessa företag, som omsatte 311 miljarder kronor
              år 2005. Värdet uppskattades till ca 675 miljarder våren 2006.
            </seg>
            <seg n="7a4fa69a">
              De företag där vi genom alliansregeringen avser att minska statens
              ägande är bankkoncernen Nordea, där staten äger 19,9 procent,
              i börsföretaget OMX, där staten äger 6,6 procent, teleoperatören
              Telia Sonera, där staten äger 45,3 procent samt bolåneinstitutet
              SBAB, fastighetsbolaget Vasakronan och sprittillverkaren Vin &amp;
              Sprit, där staten äger 100 procent. Dessa sex företag verkar i
              dag på marknader som är helt kommersiella och därmed präglas av
              fritt tillträde och fri konkurrens. Företagen skulle få bättre
              förutsättningar att utvecklas med en annan ägare än staten. Att
              minska statens ägande kan därmed skapa bättre förutsättningar
              för tillväxt och bidra till att stärka svensk konkurrenskraft
              och sysselsättning. Intäkterna från försäljningen kommer att användas
              till att betala av statsskulden för att minska skuldbördan för
              kommande generationer.
            </seg>
            <seg n="7a3cfda5">
              Socialdemokraterna har kritiserat försäljningen, men jag ber
              att få påminna om att den dåvarande, socialdemokratiska regeringen
              sålde statliga företag till ett värde av 120 miljarder kronor
              kring millennieskiftet. Den nuvarande alliansregeringens ambition
              är att under de tre kommande åren sälja företag till ett värde
              av 150 miljarder.
            </seg>
            <seg n="6e5bbf08">
              Till sist välkomnar jag att regeringen nu gör en översyn av styrningen
              av statliga bolag. Riksrevisionen har ju under ett flertal år
              kommit med stark kritik om bristerna i ägarstyrningen av de statliga
              bolagen. Det var en bra redogörelse som Per Bolund gjorde förut,
              och som jag håller med om.
            </seg>
          </u>
          <note type="speaker" n="c68b1160">
            Anf. 66 ALF ERIKSSON (s) replik:
          </note>
          <u who="alf_eriksson_db6ab9" xml:id="i-293f248100a36379-4" n="50d0aaad">
            <seg n="e9d6f5ed">
              Fru talman! Ja, då har vi fått besked om att Folkpartiet är för
              bonusar. Moderaterna tycker att det fungerar perfekt. Vi vet att
              svenska folket är emot detta. Under förra mandatperioden var Kristdemokraterna
              starkt profilerade, inte minst här i riksdagen, mot bonusar i
              de statliga företagen. Min fråga till Mikael Oscarsson är: Hur
              är det i Kristdemokraterna i dag? Ställer ni upp i den tidigare
              kören, eller står ni fast vid er uppfattning att det inte ska
              vara några vd-bonusar i de statliga företagen?
            </seg>
            <seg n="c2fa97b9">
              Under våren 2006 motionerade ni kristdemokrater i riksdagen om
              styrningen av de statliga företagen. Ni skrev i motionen bland
              annat att regeringen bör utveckla dialogen om de statliga bolagens
              samhällsuppdrag, mål, strategier och förväntade resultat. Formuleringen
              var utveckla dialogen. Det är just den typen av dialog som den
              dåvarande socialdemokratiska regeringen förde med bland annat
              Vattenfall för att få fram rimliga avtal om elpriser för vår elintensiva
              industri. Enligt uppgift har den typen av påtryckningar på Vattenfall
              upphört efter regeringsskiftet. Alltså är nu den kristdemokratiska
              motionen i högsta grad aktuell. Nu i regeringsställning följer
              ni inte upp den i det betänkande som vi nu debatterar, utan ni
              yrkar avslag på detta. Vad är det som har gjort att ni så radikalt
              har ändrat er inställning till styrning av de statliga företagen?
            </seg>
          </u>
          <note type="speaker" n="de6311a6">
            Anf. 67 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-ddb2058520f25292-0" n="a11aede9">
            <seg n="50b8592a">
              Fru talman! Frågan om bonusar är föremål för utredning och översyn
              av regeringen. Näringsministern kommer att komma tillbaka med
              det man kommer fram till. Det finns fördelar med bonusar, men
              det finns också nackdelar. Vi kristdemokrater anser att det finns
              allra mest nackdelar med dem. Det finns också tillfällen där det
              kan vara motiverat, och vi välkomnar den översyn som Maud Olofsson
              nu håller på med.
            </seg>
            <seg n="1f6fea49">
              När det gäller en översyn av de statliga företagens styrning
              har vi mycket riktigt kritiserat bristfälligheten. Vi är övertygade
              om att regeringen nu ser till detta och också kommer att utveckla
              det så att vi får en bättre styrning av de kvarvarande statliga
              företagen.
            </seg>
          </u>
          <note type="speaker" n="1d891e4e">
            Anf. 68 ALF ERIKSSON (s) replik:
          </note>
          <u who="alf_eriksson_db6ab9" xml:id="i-293f248100a36379-5" n="50d0aaad">
            <seg n="a24c72de">
              Fru talman! Nu är det så, Mikael Oscarsson, att man inte kan
              tycka bådeoch. När vi trycker på knappen i kammaren så måste man
              vara antingen för eller emot eller avstå. Min fråga när det gäller
              bonusarna är: Vilken knapp trycker Kristdemokraterna på?
            </seg>
            <seg n="492d401a">
              Vi ska trycka på våra knappar i eftermiddag. Kl. 16 ska vi behandla
              bland annat vår reservation nr 4. Då har man att ta ställning
              för eller emot eller avstå. Vilken knapp trycker Mikael Oscarsson
              på?
            </seg>
            <seg n="dfc32050">
              När det gäller frågan om dialogen med de statliga bolagen hade
              vi faktiskt en dialog. Det framgår också av handlingar. Det var
              2005 som Riksrevisionens rapport kom, och det hann göras en hel
              del under den tiden. Då utvecklades dialogen mellan regeringen
              och de statliga företagen för att nu efter regeringsskiftet ha
              upphört igen. Då menar jag att det väl nu är i allra högsta grad
              aktuellt att lyfta upp den där motionen som ni skrev. Det är ju
              nu som problemen finns. De fanns inte vid regeringsskiftet förra
              året.
            </seg>
          </u>
          <note type="speaker" n="dc4e99c2">
            Anf. 69 MIKAEL OSCARSSON (kd):
          </note>
          <u who="mikael_oscarsson_e35f02" xml:id="i-ddb2058520f25292-1" n="a11aede9">
            <seg n="05548f75">
              Fru talman! Alf Eriksson undrar vilken knapp jag och Kristdemokraterna
              kommer att trycka på i eftermiddag. Vi kommer att trycka på ja-knappen.
              Vi har ingen anledning att föregå den översyn som regeringen håller
              på med, utan vi motser den och den balanserade samvägning som
              vi förväntar oss ska finnas där. Vi förväntar oss också ett förslag
              till en förbättrad styrning av de kvarvarande statliga bolagen.
            </seg>
            <seg n="91384bb9">
              Jag glömde att ställa en fråga till Alf Eriksson. Jag kan väl
              ändå ställa den trots att han inte har möjlighet till ytterligare
              replik. Nu ägs 25 procent av företagen av staten. Är det en rimlig
              nivå, eller tycker han att den borde höjas i framtiden?
            </seg>
          </u>
          <note type="speaker" n="0c3a3bac">
            Anf. 70 EVA-LENA JANSSON (s):
          </note>
          <u who="eva-lena_jansson_29fd87" xml:id="i-5876027ab5cd19cc-0" n="39c0cf2e">
            <seg n="ff0a6018">
              Fru talman! När det gäller motion 2006/07:N352, och det förslag
              om riktlinjer för statliga bolagsledningars löner och ersättningar
              som läggs fram, vill jag uttala Socialdemokraternas fulla stöd.
            </seg>
            <seg n="db404349">
              Näringsminister Maud Olofssons tidigare uttalande, och nu instämmanden
              från flera borgerliga ledamöter om att öppna för bonusavtalen,
              gör oss mycket oroliga. Bonusavtal med ledande företrädare i statliga
              bolag kommer inte att leda till mer välskötta bolag. Däremot kommer
              man förmodligen att försämra de statliga bolagens rykte, vilket
              är allvarligt i sig. Som min partikamrat Alf Eriksson påpekade
              har forskare inte kunnat hitta några tydliga samband mellan förekomsten
              av bonusavtal och företagens resultatutveckling.
            </seg>
            <seg n="0e3ebe51">
              När man nu öppnar för de nya bonusfästena i statliga bolag kommer
              det att innebära att bonusar utdelas till sådana som redan i dag
              har bra betalt. Vd:ar och chefer ska alltså få ännu bättre betalt.
              Den som har, åt honom skall varda givet. Med min bakgrund som
              anställd sedan tjugo år i ett statligt bolag, Posten, vet jag
              vilken vrede dessa bonusar kommer att väcka, och också har väckt
              tidigare. Därför blir jag jättebekymrad och tycker att det är
              allvarligt att man inte förstått den kritik som funnits i samhället
              kring bonusarna.
            </seg>
          </u>
          <note n="4f228e51">
            Jag yrkar bifall till reservation 4 av Socialdemokraterna.
          </note>
          <note n="b14d7547">
            Överläggningen var härmed avslutad.
          </note>
          <note n="c3ccb346">
            10 § Utlåtande om grönbok rörande EU:s handelspolitiska skyddsinstrument
          </note>
          <note n="6fa4b9c9">
            Föredrogs
          </note>
          <note n="fb607c50">
            Tredje vice talmannen konstaterade att ingen talare var anmäld.
          </note>
          <note n="672572df">
            11 § Vissa pensionsfrågor
          </note>
          <note n="6fa4b9c9">
            Föredrogs
          </note>
          <note type="speaker" n="02e2fb77">
            Anf. 71 KALLE LARSSON (v):
          </note>
          <u who="kalle_larsson_7fdd7a" xml:id="i-9504cd2e9047185f-0" n="6da1ef97">
            <seg n="7bf06395">
              Fru talman! Så har vi då ytterligare ett tillfälle att diskutera
              pensionsfrågor. Rubriken på dagens betänkande är Vissa pensionsfrågor
              . Ibland kan det vara betydelsefullt hur man betonar olika ord
              här är det fråga om vissa pensionsfrågor, alltså inte alla.
            </seg>
            <seg n="9ae01631">
              Jag vill fästa uppmärksamheten på att vi för Vänsterpartiets
              del i anslutning till betänkandet presenterat grunderna för hur
              ett reformerat, i grunden förändrat, pensionssystem skulle kunna
              och borde se ut. Jag återkommer till det som en del av detta anförande,
              men jag vill redan nu, trots att jag står bakom samtliga reservationer,
              yrka bifall till reservation 2 under punkt 3.
            </seg>
            <seg n="7a4ca923">
              Vissa pensions frågor är ett annat sätt att betona. Det är klart
              att det i första hand rör pensionsfrågor, men det rör också grundläggande
              principer för hur välfärden är organiserad. Ta exempelvis det
              faktum att pensionspengar i dag används för börsspekulation. Är
              det ett vettigt sätt att hantera människors pengar, att utan att
              de själva kan ta ställning till det låta dem vara föremål för
              spekulation på börsen? Att växa eller minska beror på hur riskkapitalister
              och andra placerar pengar i svenska eller utländska fonder och
              företag. Det är en grundläggande inställning från vår sida att
              social trygghet och möjlighet till en värdig ålderdom inte ska
              vara föremål för den typen av spekulation.
            </seg>
            <seg n="a4f9190c">
              Vissa pensions frågor om man betonar på det sättet finns det
              förstås en mängd frågor som uppstår till den samlade alliansen.
              I det här fallet består den faktiskt av samtliga andra partier.
              En sådan fråga är varför de inte ställer upp bakom det förslag
              till pensionssystem som Vänsterpartiet presenterar. Här finns
              grunderna till ett system som inte skulle vara det gamla ATP-systemet,
              vilket vi ibland kritiseras för det höll inte, det gick inte,
              det behövde förändras. Självfallet var det så, men det behövde
              inte förändras till det system vi har i dag, som åstadkommer stora
              problem för breda folklager. Det finns ett annat alternativ, och
              då uppstår frågan: Med vilka argument motverkar man i dag förslaget
              om ett reformerat ATP-system?
            </seg>
            <seg n="41a504a2">
              En annan fråga som uppstår är: Vem bestämmer egentligen över
              pensionssystemet? Formellt sett är det alltid kammarbeslut på
              allt, vilket varenda en i denna kammare vet. Formellt sett ligger
              alltid ett utskottsbetänkande till grund för ett kammarbeslut,
              så även där är allt i sin formellt korrekta ordning. Men det som
              tidigare kallades Genomförandegruppen, och som nu säkert fått
              något annat och fullständigt intetsägande namn, är i praktiken
              de fem partier som stod bakom pensionsöverenskommelsens sätt att
              undanhålla information och att föregripa den diskussion som sker
              i demokratisk ordning i riksdagens valda organ. Därför uppstår
              frågorna: Varför hemlighålla? Varför undanhålla? Varför inte i
              samma demokratiska ordning som i andra politiska frågor låta alla
              partier ha inflytande över processen när det gäller pensionsfrågor?
            </seg>
            <seg n="3bc2b6cf">
              Fru talman! Låt mig sedan säga något om det förslag som vi lämnat.
              Jag väljer att fokusera på det, och även om vi också lämnat andra
              reservationer som rör viktiga delar är de trots allt mindre än
              den systemförändring som vi föreslår. Vi vill till att börja med
              finansiera pensionssystemet via skatter och sociala avgifter.
              Hela pensionsavgiften ska gå till inkomstpensionen och in i fördelningssystemet.
              De procentandelar som i dag används för spekulation ska inte längre
              användas för det. Det innebär att premiepensionen avskaffas, och
              jag har redan tidigare argumenterat för varför pengar inte ska
              spekuleras bort på börsen.
            </seg>
            <seg n="6f76eb67">
              Vi tycker att de pengar som då finns kvar i premiepensionen i
              stället kan överföras till Sjunde AP-fonden. När det gäller Sjunde
              AP-fondens verksamhet, förutom det som sägs i betänkandet om regelförändringar
              och möjligheter att utveckla verksamheten, tycker vi att det också
              vore vettigt och nyttigt om AP-fonden använde sina pengar för
              mer samhällsnyttiga investeringar, kanske också för bostadsbyggande
              samt miljö- och infrastruktursatsningar, alltså inte bara till
              att satsa på det som ger största möjliga avkastning nästa vecka
              utan också göra det möjligt att investera på annat sätt. Låt det
              vara sagt: Poängen från vår sida är att vi inte ska fortsätta
              att ha ett system där premiepensionen växer. Nu talar jag om de
              pengar som trots allt redan finns hos Sjunde AP-fonden.
            </seg>
            <seg n="3f691226">
              Vi vill både höja och värdesäkra garantipensionen. Många människor
              i det här landet har i dag en berättigad rädsla för hur de har
              det eller hur de kommer att få det på gamla dar. Det är ett jättebekymmer
              eftersom man skapar en otrygghet vid en tid som borde vara den
              tid i livet då man ska leva och må bra. Därför behövs en höjning,
              en värdesäkring av garantipensionen. Detta har tidigare förekommit
              i de budgetdiskussioner som vi fört, och det nämns också i dagens
              betänkande just vad gäller vår systemförändring.
            </seg>
            <seg n="2d80efb9">
              Två delar till vill jag hinna med att nämna. Vi vill återinföra
              den modell som gällde tidigare. De 15 bästa åren av de totalt
              30 årens intjänandetid ska räknas som grund för pensionen. Enkelt
              uttryckt ger det en högre pension än dagens system. I linje med
              det kopplas inkomstpensionen till de arbetandes löner, inte till
              de pengar man själv satt in.
            </seg>
            <seg n="3c2795f3">
              Det här är en kollektiv, gemensam lösning. Vi vill bevara det
              kollektiva i pensionssystemet, eller snarare återinföra det. Individualiseringen,
              där den pension man får alltmer avgörs av ens egen möjlighet att
              arbeta, ens egen möjlighet att individuellt löneförhandla och
              ens egen tur eller otur att hamna på den ena eller den andra anställningen,
              ger ett system som dels ökar klyftorna mellan människor, dels
              minskar den sociala sammanhållningen i samhället. Av det skälet
              vill vi ha en aktiv balansering som innebär att man inte automatiskt
              balanserar systemet. Ska man behöva vidta åtgärder för att klara
              av finansieringen av det system vi företräder ska det inte ske
              genom automatik, utan genom politiska beslut. Utskottsmajoriteten
              skriver att det kan vara svårt att genomföra sådana politiska
              beslut. Det är politisk feghet, menar jag. Man kan inte lösa detta
              på ett rimligt demokratiskt sätt genom att bara säga: Det löser
              sig om vi inför automatik. Det är inte vårt fel, det är systemets
              fel.
            </seg>
            <seg n="9eef61ba">
              Fru talman! Det är många frågor man hade kunnat ta upp. Jag har
              valt att fokusera inlägget på de systemförändringar som vi vill
              genomföra. Jag tror att det är viktigt att ha det sagt. Det finns
              ett alternativ till dagens pensionssystem och till den ovärdighet
              som många upplever. Det förslaget har Vänsterpartiet i dag presenterat.
            </seg>
          </u>
          <note type="speaker" n="20c35b01">
            Anf. 72 GUNVOR G ERICSON (mp):
          </note>
          <u who="unknown" xml:id="i-c46fa1245b5a5b11-0" n="ea916b53">
            <seg n="25189de4">
              Fru talman! Miljöpartiet tar i motionen upp en av de frågor som
              rör pensionsrätt för människor som får retroaktiv utbetalning
              från Försäkringskassan. Där har vi en annan uppfattning i frågan
              än majoriteten i utskottet.
            </seg>
            <seg n="9ccbda42">
              Regeringen redovisar i propositionen sin bedömning att beräkningen
              av pensionsgrundande inkomst även fortsättningsvis ska göras enligt
              kontantprincipen utifrån den inkomst som utbetalats ett visst
              år. Vi delar inte denna uppfattning.
            </seg>
            <seg n="520100ab">
              En person som får retroaktiv ersättning av något slag från Försäkringskassan
              riskerar med dagens system att få lägre ålderspension. Enligt
              reglerna ger inkomster upp till sju och ett halvt basbelopp under
              ett år pensionsrätt. Inkomster därutöver höjer inte pensionsrätten.
              Det kan betyda att en ersättning som utbetalas retroaktivt från
              Försäkringskassan och avser ett visst år inte kommer att kunna
              räknas in när den framtida pensionsrätten räknas ut. Man kan säga
              att individen blir lidande för att systemet är sådant att rätt
              ersättning betalas ut fördröjt, vilket den enskilde inte har någon
              möjlighet att påverka.
            </seg>
            <seg n="29d75b3e">
              Från 2007 har den moderatledda regeringen sänkt pensionsrätten
              för dem som har sjuk- och aktivitetsersättning. Att som majoriteten
              gör i betänkandet hänvisa till informella överläggningar är demokratiskt
              mycket anmärkningsvärt. Eller om man så vill: De fem partier som
              står bakom pensionsuppgörelsen ska nu göra upp om det var ett
              brott mot deras uppgörelse eller ej.
            </seg>
            <seg n="d8f03fd7">
              Beslutet i frågan har fattats i riksdagen. Borde inte därmed
              frågan debatteras i denna kammare? Eller är tolkning av riksdagsbeslut
              något som kan ske vid sidan av?
            </seg>
            <seg n="8c26c407">
              Man skriver i betänkandet att det finns skäl att studera de sammantagna
              effekterna av ålderspensionsrätten, hur det blir för dem som har
              sjuk- och aktivitetsersättning, det vill säga människor som redan
              har en låg ersättning, och hur det blir när retroaktiva utbetalningar
              av arbetsskadelivränta inte heller får räknas in i underlaget
              för pension. Om man tycker så, varför ger man då inte regeringen
              uppdraget att titta över det? Vi tycker att det är fel tänkt och
              mycket anmärkningsvärt demokratiskt sett.
            </seg>
            <seg n="d5236acf">
              Vi anser att de människor som är beroende av utbetalningar från
              Försäkringskassan är i ett utsatt läge. Regeringen har på olika
              sätt dragit åt svångremmen för gruppen i sin iver att markera
              att arbete ska löna sig. Självklart ska människor kunna arbeta
              i större utsträckning än vad som i dag är möjligt. Många som är
              sjukskrivna eller har sjukersättning vill inget hellre. Men det
              krävs också att arbetslivet öppnar sig för människors olikhet
              i betydligt högre grad än vad som sker i dag. Ett feltänk är dock
              att regeringen vill göra denna förändring med piska mot enskilda,
              som om det vore en lösning. I själva verket kommer de människor
              som är sjuka och saknar möjlighet att återgå till arbetsmarknaden
              att drabbas extra hårt.
            </seg>
            <seg n="e7ebf123">
              Vi är därför starkt kritiska mot att man sänkt pensionsrätten
              för människor med sjukersättning, mot försämringar i a-kassan
              med mera. Det är därför vi i denna motion föreslår att det ska
              införas ett system med retroaktiva utbetalningar och att det också
              ska kunna ge pensionsrätt. Vi anser också att detta ska gälla
              oavsett om man tidigare har fått ersättning från Försäkringskassan
              eller inte, och menar därför att regeln i 2 kap. 17 § lagen om
              inkomstpension också behöver ändras. Att till exempel få 100 kronor
              mer i månaden som pensionär är inte av marginell betydelse om
              man har låg pension, vilket också personer som tidvis eller under
              längre tid stått utanför arbetslivet riskerar att få.
            </seg>
            <seg n="be809e6e">
              Ekonomisk och social trygghet är det andra målområdet i de nationella
              folkhälsomål som riksdagen har beslutat om. Menar man allvar med
              det övergripande målet att skapa samhälleliga förutsättningar
              för folkhälsa så ska man se till att ge förutsättningar även för
              ekonomisk och social trygghet. Det gör inte detta förslag, då
              det slår mot de sämst ställda. Detta förslag står i strid med
              folkhälsomålen.
            </seg>
            <seg n="d985f30c">
              Miljöpartiet är kritiskt till det nuvarande pensionssystemet
              bland annat för dess oöverblickbarhet. Och ännu värre är det för
              den som inte kan ta sig in på arbetsmarknaden.
            </seg>
            <seg n="c672b5db">
              Människor känner sig allt annat än trygga i systemet. Vi anser
              dock att så länge vi har det pensionssystem vi har är det viktigt
              att med ett underifrånperspektiv värna om dem som har lägst pension
              och ändra de villkor som slår särskilt illa, vilket vi anser att
              detta förslag gör.
            </seg>
          </u>
          <note n="e07edad9">
            Jag yrkar bifall till reservation 1.
          </note>
          <note type="speaker" n="a3cb7696">
            Anf. 73 KALLE LARSSON (v) replik:
          </note>
          <u who="kalle_larsson_7fdd7a" xml:id="i-9504cd2e9047185f-1" n="6da1ef97">
            <seg n="5e6cbaef">
              Fru talman! Jag och Gunvor G Ericsons parti brukar vara överens
              om ganska mycket när det rör pensionsfrågor. Därför är min enkla
              fråga varför Gunvor G Ericson inte instämmer i reservation 2 av
              Vänsterpartiet om utformningen av ett nytt pensionssystem. Är
              det några delar i detta nya pensionssystem som vi företräder som
              Miljöpartiet inte håller med om?
            </seg>
          </u>
          <note type="speaker" n="88e670e8">
            Anf. 74 GUNVOR G ERICSON (mp) replik:
          </note>
          <u who="unknown" xml:id="i-c46fa1245b5a5b11-1" n="ea916b53">
            <seg n="51cd2ac4">
              Fru talman! Vi har uppfattat det så att Vänsterpartiet förordar
              ett reformerat ATP-system. Vi är inte självklart säkra på att
              det är just en form av gammalt ATP-system vi ska ha kvar. När
              det gäller pensionerna är det viktigt att se till att systemet
              är ekonomiskt hållbart långsiktigt, både socialt och ekonomiskt.
              Det pensionssystem vi har i dag lämnar väldigt mycket övrigt att
              önska. Men vi har inte stött reservationen från Vänsterpartiet
              i det här betänkandet, eftersom det finns formuleringar där som
              vi i Miljöpartiet inte riktigt ställer upp på.
            </seg>
          </u>
          <note type="speaker" n="e4da86fc">
            Anf. 75 KALLE LARSSON (v) replik:
          </note>
          <u who="kalle_larsson_7fdd7a" xml:id="i-9504cd2e9047185f-2" n="6da1ef97">
            <seg n="751fdb63">
              Fru talman! Jag förstår Gunvor G Ericson så att det är såväl
              innehållet i vår reservation som beteckningen reformerat ATP-system
              som är problemet. Det senare är enkelt löst genom att vi nästa
              gång kallar det nytt pensionssystem, så ni slipper poängen med
              ett gammalt reformerat ATP-system, om det är det som sticker i
              ögonen. Men den kvarvarande frågan är vilka delar av innehållet
              i det förslag vi lämnar som Miljöpartiet inte håller med om. Handlar
              det bara om beteckningen på det system vi förespråkar, eller är
              det också innehållslig kritik av det förslag vi har lämnat? Grunderna
              i förslaget redogjorde jag för från kammarens talarstol. Vi vill
              ha en 1530-regel, ingen premiepension, att Sjunde AP-fonden tar
              över de pengar som i dag finns i PPM och att vi får en politisk
              eller hur som helst inte en automatisk balansering. Är det något
              av detta som Miljöpartiet inte instämmer i?
            </seg>
          </u>
          <note type="speaker" n="dabca42a">
            Anf. 76 GUNVOR G ERICSON (mp) replik:
          </note>
          <u who="unknown" xml:id="i-c46fa1245b5a5b11-2" n="ea916b53">
            <seg n="99a0d06e">
              Fru talman! Det finns delar av detta där vi tycker ganska lika,
              men jag kan inte här i dag redogöra exakt för vilka delar det
              är.
            </seg>
            <seg n="59e40038">
              Att kalla det ATP tror jag vore olyckligt eftersom det inte är
              ett ATP-system som sådant vi vill ha. Vi vill ha ett hållbart
              system, men vi har inte låst oss för en viss modell. Man kan fundera
              över om det är så klokt att vissa delar av pensionen placeras,
              men det kan finnas andra frågor att ta hänsyn till: Hur ska pensionen
              växa till? Ska det ligga inom eller utom systemet? Det är mycket
              som vi kan fortsätta att diskutera, men i det här läget har vi
              valt att inte stödja er motion.
            </seg>
          </u>
          <note type="speaker" n="1d05c0b2">
            Anf. 77 KURT KVARNSTRÖM (s):
          </note>
          <u who="kurt_kvarnstrom_9454d6" xml:id="i-03bc271d98de314a-0" n="fab0c3c3">
            <seg n="6b3eff0d">
              Fru talman! Den här debatten handlar som sagt om mindre förändringar
              i vårt pensionssystem, men betänkandet innehåller också en del
              skrivningar som gäller mer grundläggande och principiella frågor.
              Jag har valt att använda en del av min tid också till sådant.
            </seg>
            <seg n="2c5750fe">
              Jag tänkte ta upp följande frågor i mitt anförande:
            </seg>
            <seg n="76bcc7f5">
              När det gäller bostadstillägg för pensionärer tycker jag att
              det är bra att Försäkringskassan nu får möjlighet att på ett enklare
              sätt ompröva det. Det blir enklare eftersom man inte alltid behöver
              kontakta dem som är förmånstagare i sammanhanget. Men detta leder
              till en frågeställning som gäller Försäkringskassan och det underlag
              man har när man tar ställning i sådana här ärenden.
            </seg>
            <seg n="0f127827">
              Jag vill påstå att Försäkringskassan i mer än tio år har haft
              i uppdrag att precis som Skattemyndigheten på ett bättre sätt
              delge var och en ett underlag med de uppgifter man redan har,
              så att man sedan ska kunna fylla i eller bekräfta att uppgifterna
              är riktiga. Jag tycker att Försäkringskassan måste ta krafttag
              för att förbättra detta. Den här förändringen visar det, och jag
              vill lyfta fram det i sammanhanget. Detta borde ske i mycket större
              omfattning. Då skulle man lätt kunna förenkla administrationen
              för myndigheten och göra det enklare för den enskilde.
            </seg>
            <seg n="09aa47e3">
              Den andra delen av förslaget handlar om pensioner som människor
              får från utlandet. Den justering det handlar om är att man först
              efter beskattningen tar upp den utländska pensionen, innan man
              prövar särskilda bostadstillägg och äldrestöd. Det tycker jag
              är en mycket bra förändring. Det är en förändring som behöver
              ske och som ligger i tiden.
            </seg>
            <seg n="674f3c2a">
              Sedan vill jag ta upp pensionsrätten vid sjuk- och aktivitetsersättning.
              En majoritet här i riksdagen beslutade före jul mot vår vilja
              att sänka den här delen av antagandeinkomsten från 93 procent
              till 80 procent. Det är lite svårt att låta bli att ta upp den
              diskussionen också i den här debatten, för jag vill påstå att
              den smärtar.
            </seg>
            <seg n="a8a64955">
              Vårt nya pensionssystem har livsinkomstprincipen som en av sina
              viktigaste grunder. Den innebär att den enskilde under hela sitt
              liv tjänar in till den pensionsrätt som han eller hon kommer att
              få. Det förslag som alliansen nu röstar igenom innebär faktiskt
              att man bryter en av de mest grundläggande principerna i vårt
              pensionssystem. Man bryter sönder livsinkomstprincipen. Därför
              finns det anledning för mig att till alla fyra allianspartierna
              ställa frågan: På vilka grunder och med vilka argument genomförde
              ni denna försämring?
            </seg>
            <seg n="311fe60d">
              Under de senaste veckorna har företrädare för några av partierna,
              bland annat Centerpartiet och Kristdemokraterna, lyft fram frågan
              om att höja garantipensionerna. Där skulle jag i den här debatten
              vilja få ett klarläggande från alla partier: Hur ser man på den
              frågan? Det är en rätt väsentlig fråga i sammanhanget.
            </seg>
            <seg n="223b0ba8">
              Från Socialdemokratiskt håll är vi inte emot en höjning av garantipensionerna.
              Det har på några ställen i landet hävdats att vi skulle vara av
              annan uppfattning, men så är inte fallet. Det vill jag tydliggöra
              här i talarstolen. Men för oss är det viktigt att vi innan vi
              använder resurser för detta faktiskt återställer den försämring
              som gjordes vid årsskiftet. Det bör göras innan vi går in i en
              diskussion om att kanske också justera garantipensionerna. Vi
              behöver komma tillbaka till nivån 93 procent av antagandeinkomsten,
              som har gällt tidigare.
            </seg>
            <seg n="973948c3">
              Just för de grupper som har låga pensioner är bostadsbidragen
              en viktig faktor att ta hänsyn till i diskussionen. Där har företrädarena
              för allianspartierna signalerat att man under mandatperioden har
              funderat på att höja bostadsbidragen. Jag tycker att man måste
              samla ihop dessa frågor och göra en samlad bedömning av inte bara
              bostadsbidragen utan också garantipensionerna. Då kan man överväga
              vad som är rimligt och vilket utrymme det finns.
            </seg>
            <seg n="6d9cb512">
              Vi vet alla att just bostadsbidragen är det som är mest träffsäkert
              när det gäller de personer som har de lägsta pensionerna. Det
              är viktigt att framhålla detta, tycker jag.
            </seg>
            <seg n="31d8e802">
              Jag vill också säga några ord om Sjunde AP-fonden. Jag tycker
              att vi har fått en mycket bra redogörelse med information från
              Sjunde AP-fonden. Det finns en hel del förändringar som vi bör
              överväga. En sådan kan vara även om jag inte har tagit ställning
              att Sjunde AP-fonden får samma möjligheter som alla andra fonder
              i PPM-systemet, där man kan gå både ut och in i de fonder som
              finns i sammanhanget. Det skulle också innebära att det går att
              slå samman premievals- och premiesparfonden och därmed också lösgöra
              en del administrativa kostnader och i förlängningen ge pensionärerna
              bättre pension.
            </seg>
            <seg n="705b6005">
              En annan möjlighet som också har presenterats vid utfrågningen
              är att man skapar generationsfonder, där man successivt minskar
              risken efter hand. Det är också något som det finns all anledning
              att fundera på och ta med i den här diskussionen.
            </seg>
            <seg n="9eac5d19">
              PPM, Premiepensionsmyndigheten, har gett oss i utskottet mycket
              nyttig och värdefull information. Det verkar som om enigheten
              växer sig allt starkare när det gäller antalet fonder. Frågan
              för oss alla är på vilket sätt vi ska minska antalet fonder så
              att det blir överblickbart. Det är den stora frågan i sammanhanget.
              Jag tror att vi är överens om att minska antalet.
            </seg>
            <seg n="49250684">
              Jag tror också att vi behöver diskutera en lösning när det gäller
              de omflyttningar som görs i systemet. Jag skulle kunna tänka mig
              att den enskilde får bära kostnaden för dem. Kostnaden är blygsam
              i förhållande till att man ändå är beredd att satsa 600700 kronor
              per år för att anlita ett bolag för att göra omplaceringarna.
              Denna fråga behöver vi lyfta fram.
            </seg>
            <seg n="4ffb3a78">
              Det har väl ändå aldrig varit meningen att vårt pensionssystem
              och vårt sätt att spara till pensionen skulle bli en ny typ av
              aktiemarknadshandel? Det var ju inte någon som menade det från
              början, har jag förstått. Vi måste hitta en form för att komma
              ifrån detta. Det är inte meningen att det ska vara en spekulationsmarknad.
              Pensioner handlar om långsiktigt sparande och ska hanteras i enlighet
              med det.
            </seg>
            <seg n="6406be83">
              Jag har inget eget yrkande i sammanhanget, utan jag yrkar bifall
              till förslaget i betänkandet. Jag hoppas på en bra debatt i dessa
              viktiga frågor.
            </seg>
          </u>
          <note type="speaker" n="8c399b8b">
            Anf. 78 KALLE LARSSON (v) replik:
          </note>
          <u who="kalle_larsson_7fdd7a" xml:id="i-9504cd2e9047185f-3" n="6da1ef97">
            <seg n="500a93a2">
              Fru talman! Den lilla bonusen av att få komma in tidigt i en
              debatt ska man väl utnyttja. De borgerliga kommer säkert att svara
              på frågan som ställdes till dem, i första hand om höjningen av
              garantipensionen. Men för Vänsterpartiets del kan jag säga att
              vi är för en höjning av garantipensionen. Det är betydelsefullt
              i ett system där det är så pass låga pensioner att det ändå ges
              en möjlighet att successivt börja höja garantipensionen.
            </seg>
            <seg n="71997326">
              Det är ett välkommet besked att Socialdemokraterna inte är emot
              en höjning av garantipensionen. Det ska väl ändå i kammarens protokoll
              noteras att Socialdemokraternas position än så länge har varit
              att de inte är emot en höjning av garantipensionen, de bara röstar
              mot den. Alla förslag om höjningar som till exempel vi har lagt
              fram har de röstat emot därför att de har haft andra budgetförslag.
              Men vi ser fram emot en gemensam satsning på att höja garantipensionsdelen.
              Vi tror att det kan vara en betydelsefull del för att skapa en
              värdighet för äldre, som många upplever att de saknar.
            </seg>
            <seg n="359315a9">
              Kurt Kvarnström frågade återigen de borgerliga partierna om premiepensionen,
              och här står jag och svarar! Hur ska man göra? Vilka idéer har
              de för att minska antalet fonder? Hur ska det gå till?
            </seg>
            <seg n="bae481b8">
              Ja, man kan avskaffa Premiepensionsmyndigheten. Det är ett fullt
              rimligt och realistiskt alternativ. Det kan tyckas dramatiskt
              för en socialdemokrat, men det är inte så konstigt egentligen
              om man ser till hur socialdemokratin historiskt har slagits för
              det gamla ATP-systemet, som var sprunget ur en av de största klasstriderna
              vi har haft i landet.
            </seg>
            <seg n="7dacc0b2">
              Det lät på Kurt Kvarnströms anförande som att han nästan var
              motståndare till börsspekulationen. Det var inte meningen att
              det skulle bli någon börsspekulation av pensionerna. Nej, men
              varför har man då över huvud taget infört premiepensionen? Varför
              vill man inte i dag, som vi föreslår, ta bort den?
            </seg>
          </u>
          <note type="speaker" n="03699934">
            Anf. 79 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-03bc271d98de314a-1" n="fab0c3c3">
            <seg n="8bfa517f">
              Fru talman! Garantipensionen är ett kärt ämne och utgör en kär
              diskussion. Det är en verklighet som kommer i kapp oss på det
              området. Jag tror inte att vi har röstat emot på det sätt som
              Kalle Larsson säger. Det är mer fråga om att vi har haft en annan
              prioritering. I många stycken har vi sett bostadsbidragen som
              en mer träffsäker del som på ett annat sätt tar ställning till
              hela den ekonomiska situationen för den enskilde, inte bara pensionen
              utan också de förmögenheter eller tillgångar som man kan ha vid
              sidan om som inte vägs in när garantipensionen prövas. Därför
              har vi sett bostadsbidraget som en mycket tydligare och klarare
              inriktning för att ge dem som har låga pensioner en bättre nivå.
            </seg>
            <seg n="f184a237">
              Kalle Larsson föreslår här ett helt nytt pensionssystem. Det
              finns väl någon del i det som man kan vara attraherad av och fundera
              på. Jag tror att alla partier funderar på det. Det kanske är så
              att 16 procent på sikt inte kommer att räcka för att vi ska få
              bra pensioner. Vi måste sannolikt på sikt ta ställning till detta.
              Men vi har en bit dit.
            </seg>
            <seg n="a7f8ae4a">
              Det som talar emot är att vi har gått in i ett avgiftsfinansierat
              system. Det finns brett på hela marknaden, även när det gäller
              tjänstepensionerna. Det Kalle Larsson föreslår är ett förmånsbaserat
              system. Då är vi tillbaka i de fällor som fanns i de förmånsbaserade
              systemen som vi successivt har gått ifrån. De har så många brister
              att vi inte är beredda att köpa det.
            </seg>
            <seg n="d273b40c">
              Jag blir lite förvånad över Kalle Larssons reservationer. De
              går emot varandra lite grann. De tar bort en del förmåner som
              Vänsterpartiet tidigare har fört fram. Det gäller kvinnornas roll
              och vinst i det nya pensionssystemet. Jag är förvånad över att
              ni i reservation 2 tar bort barnåren och i reservation 5 vill
              ha in andra typer av förmåner för olika grupper.
            </seg>
          </u>
          <note type="speaker" n="b4598eab">
            Anf. 80 KALLE LARSSON (v) replik:
          </note>
          <u who="kalle_larsson_7fdd7a" xml:id="i-9504cd2e9047185f-4" n="6da1ef97">
            <seg n="d2b2cd83">
              Fru talman! Jag tar den sista frågan först. Det är klart att
              om man har en annan intjänandetid, de 15 bästa av de 30 år man
              har tjänat in, är frågan om barnåren en annan än den i det nuvarande
              systemet. Det är den enkla förklaringen. Det förutsätter att man
              genomför vårt pensionssystem. Det är därför reservationen är skriven
              som en helhet och inte som de delar där Kurt Kvarnström kanske
              skulle vilja välja den ena eller den andra.
            </seg>
            <seg n="893ce5c9">
              De är ändå värt att notera att det är en lite annan ton än vi
              har haft tidigare i diskussionerna. Nu finns det åtminstone delar
              i vårt förslag till nytt pensionssystem som man kan hur var det?
              fundera på. Fundera då inte minst på den del som rör premiepensionen.
              Om man inte vill ha börsspekulation med pengarna, om man är orolig
              för att de 16 procenten inte räcker, finns det trots allt en enkel
              lösning. Om den sedan kommer att presenteras som att Socialdemokraterna
              själva har kommit på detta, som det framstår med bostadstilläggen
              till exempel, må det vara hänt. Det är ingen stor prestigefråga
              för vår del. Det viktiga är att vi får ett system som fungerar
              så att de framtida pensionerna blir rättvisa och utjämnande.
            </seg>
            <seg n="425247a2">
              Prioriteringsfrågan om garantipension eller bostadstillägg innebär
              inte nödvändigtvis en motsättning. Vi har lagt ut fullt finansierade
              förslag i vår senaste budgetmotion, som vi diskuterade här i höstas.
              Det finns plats för både en höjning av garantipensionen det är
              ingen ansenlig höjning, men det är en stegvis höjning de kommande
              åren och förslag om höjning av bostadstillägg. Det är inte nödvändigtvis
              fråga om en antingeneller-situation. Man måste därför inte väga
              det ena mot det andra. Jag har nämligen stor respekt för att om
              det hade varit en situation där man måste bestämma sig för det
              ena faktiskt väljer bostadstillägg först eftersom det är mer träffsäkert.
            </seg>
            <seg n="38e6b29e">
              Men varför måste man välja, Kurt Kvarnström?
            </seg>
          </u>
          <note type="speaker" n="7132d3df">
            Anf. 81 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-03bc271d98de314a-2" n="fab0c3c3">
            <seg n="c29e31e8">
              Fru talman! Det finns mycket att önska i pensionssystemet till
              exempel om nivåer, om det fanns utrymme för det. Vi tvingas att
              göra ett antal prioriteringar. Pensionen är sparad lön. Människor
              vill ha ut sin lön medan de är aktiva i livet. Det är en balansgång,
              och det är en svår avvägning att göra.
            </seg>
            <seg n="d44b3afd">
              Det förslag Kalle Larsson tar upp, som jag reser mig lite grann
              mot, är att man efter kort tid vill skapa ett nytt pensionssystem
              igen. Det är inget enkelt att skapa ett nytt pensionssystem. Det
              är lite orealistiskt, Kalle Larsson, att skapa ett nytt pensionssystem
              när vi knappt har kommit i gång med det gamla. Vi vet att det
              är fråga om stora system och att de är svåra att förändra. Men
              det jag vänder mig mest mot är det förmånsbaserade inslaget som
              jag anser inte är realistiskt.
            </seg>
            <seg n="62e58a3c">
              Jag vill säga några ord om det Kalle Larsson nämnde i sitt anförande
              om en genomförandegrupp. Det finns ingen sådan grupp i dag, Kalle
              Larsson. Det finns ingen genomförandegrupp. Det finns ingen ny
              grupp heller. För närvarande förs debatten i kammaren, och det
              är här vi fattar besluten. Så har det varit under resans gång.
              Kalle Larsson minns säkert när vi tillsammans styrde lite mer
              i det här landet och hade lite mer inflytande. Då hade vi ibland
              grupper tillsammans med Vänsterpartiet och Miljöpartiet för att
              klara ut en del frågor. Jag tror inte att de borgerliga alla gånger
              tyckte det var så trevligt att inte få vara med vid köttgrytorna
              i de sammanhangen. Det är väl helt naturligt att vi har olika
              konstellationer där vi försöker skapa en majoritet för de idéer
              och förslag vi vill genomföra.
            </seg>
          </u>
          <note type="speaker" n="076ef490">
            Anf. 82 MATS G NILSSON (m):
          </note>
          <u who="unknown" xml:id="i-49bf29c5eb0656dd-0" n="ea916b53">
            <seg n="7f76ff32">
              Fru talman! Socialförsäkringsutskottets betänkande 2006/07:SfU5
              där jag härmed passar på att yrka bifall till utskottets förslag,
              så att jag inte glömmer bort det behandlar proposition 2007/07:29
              Vissa pensionsfrågor samt ett antal pensionsrelaterade motioner.
            </seg>
            <seg n="0a1410ef">
              Jag tänkte inleda med att kort ta upp propositionen innan vi
              går in på att diskutera motionerna. Regeringen föreslår tre lagändringar.
              Det är ändring i lagen om garantipension, ändring i lagen om efterlevandepension
              och efterlevandestöd till barn samt ändring i lagen om bostadstillägg
              för pensionärer.
            </seg>
            <seg n="30907b38">
              Den första lagändringen innebär att den som uppbär till exempel
              änkepension ska kunna tillgodogöra sig förmånligare försäkringstid.
              Den andra lagändringen innebär att den årliga uppräkningen av
              inkomstgrundad efterlevandepension och änkepension ska göras utan
              hänsyn till balansindex om balanstalet understiger 1,0. Den tredje
              lagändringen ger Försäkringskassan rätt att omedelbart justera
              bostadstilläggen då vissa inkomster förändras samt att beskattade
              utländska inkomster ska räknas som beskattade inkomster även i
              Sverige. Det är, såvitt jag förstår, ett enigt utskott som står
              bakom de idéerna.
            </seg>
            <seg n="6922dfb0">
              När det gäller motionerna som behandlas i utskottsbetänkandet
              yrkar vi avslag på samtliga, men det gör inte att de inte förtjänar
              att uppmärksammas. Såväl i en motion från Miljöpartiet som i en
              motion från Socialdemokraterna tas frågan om retroaktiva ej pensionsgrundande
              utbetalningar upp. Denna fråga har varit uppe flera gånger tidigare
              i kammaren. Utskottet konstaterar, med bland annat underlag från
              Riksförsäkringsverket, att effekterna i realiteten förmodligen
              är små och de drabbade förmodligen få.
            </seg>
            <seg n="bc7525f6">
              Detta innebär ändå inte att det inte finns en brist i systemet.
              Man måste erkänna att det gör det. En förutsättning för att kunna
              genomföra en förändring är att en lösning inte innebär så stora
              administrativa problem och så väldigt höga administrativa kostnader
              som förefaller vara läget i dag, såvitt vi kan bedöma. Även den
              tidigare riksdagsmajoriteten har varit av den uppfattningen.
            </seg>
            <seg n="cd8c67d4">
              I en moderat motion tas frågan om översyn av kulturarbetarnas
              pensionsvillkor upp. Regeringen har aviserat att man avser att
              tillsätta en kontrollgrupp den grupp som inte existerar, som vi
              hörde tidigare för översyn och uppföljning av pensionssystemet.
              Denna översyn måste och ska ha ett vidare perspektiv vad gäller
              olika yrkesgruppers villkor, även om exempelvis kulturarbetarnas
              situation måste studeras.
            </seg>
            <seg n="f35035dd">
              I en motion från Folkpartiet tas frågan om automatisk delning
              av premiepensionsrätten mellan makar upp. Utskottet är positivt
              till möjligheten att överlåta premiepensionsrätten men anser även
              fortsättningsvis att principen måste bygga på frivillighet.
            </seg>
            <seg n="f7b07248">
              I flera motioner tas premiepensionssystemet upp. Här kan konstateras
              att Pensionsadministrationsutredningen, vars remisstid nu pågår,
              diskuterar förändringar av hela organisationsstrukturen. En annan
              utredning, Premiepensionsutredningen, slår bland annat fast att
              det går att genomföra såväl kvalitetshöjande som kostnadssänkande
              åtgärder.
            </seg>
            <seg n="bc786013">
              Premiepensionsmyndigheten har fått ett uppdrag av regeringen
              att komma med förslag på framtida förbättringar i systemet. En
              angelägen motion i sammanhanget är den som skrivits av socialdemokraten
              Leif Jakobsson, som menar att den som ej väljer heller ej ska
              betala för andras fondbyten.
            </seg>
            <seg n="6aab7fbd">
              Utskottets uppfattning är att premiepensionssystemet bör ses
              över. Med anledning av att systemet nu satt sig kan systemet börja
              utvärderas. Viktiga underlag blir då de nämnda utredningarna,
              som väntas bli klara under våren.
            </seg>
            <seg n="3ceff6fb">
              En översyn måste innebära en helhetssyn för hur premiepensionsspararna
              får bäst avkastning, bäst trygghet, bäst information och bäst
              service till lägsta tänkbara kostnader. Utskottet ville inte binda
              upp sig för några detaljbeslut innan allt underlag fanns på bordet.
            </seg>
            <seg n="9b601ab5">
              Det svenska pensionssystemet, som redan har diskuterats i sin
              helhet, är ett synnerligen stabilt pensionssystem med en mycket
              bred förankring. Systemet är följsamt mot såväl den samhällsekonomiska
              som den demografiska utvecklingen.
            </seg>
            <seg n="11f56403">
              De fem partier som stod bakom uppgörelsen är en garant för pensionssystemets
              stabilitet och långsiktighet. Det hindrar inte, som vi hörde från
              Kurt Kvarnström tidigare, att det kan finnas olika uppfattningar
              i detaljer om hur man tolkar den överenskommelse som finns. Han
              riktade en fråga som insinuerade att något brott mot överenskommelsen
              ägt rum. Det är vår genuina uppfattning att någonting sådant inte
              har skett. Det är vår absoluta övertygelse, efter att ha gått
              igenom allt som ert parti har producerat, att något brott mot
              överenskommelsen inte har skett. Därmed inte sagt att vi inte
              ödmjukt diskuterar varenda liten sak som ert parti, som ett av
              fem fullvärdiga partier i överenskommelsen, tar upp. Men om man
              med ena handen inbjuder till en ödmjuk diskussion ska man nog
              låta bli att slå med den andra.
            </seg>
          </u>
          <note type="speaker" n="0fa068ae">
            Anf. 83 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-03bc271d98de314a-3" n="fab0c3c3">
            <seg n="0e540a81">
              Fru talman! Mats Nilsson har på ett mycket förtjänstfullt sätt
              gått igenom nästan alla detaljer i det förslag som ligger och
              de justeringar som har gjorts. Men han var lite försiktig med
              att svara på de frågor jag ställde.
            </seg>
            <seg n="9cbefae0">
              Jag har inte i mitt anförande hävdat att det skett något brott
              mot pensionsöverenskommelsen, för att klara ut den frågan. De
              orden har jag inte tagit i min mun i talarstolen i det här sammanhanget.
            </seg>
            <seg n="239c8952">
              Jag skulle vilja höra mer om Mats Nilssons funderingar när det
              gäller just den grundläggande principen, livsinkomstprincipen.
              Det är en väldigt grundläggande och viktig princip i vårt pensionssystem.
              Jag har fortfarande inte fått någon bakgrund till vårt ställningstagande
              före jul och vilka argument ni har för att bryta upp den viktiga
              principen.
            </seg>
            <seg n="634aa189">
              Den andra diskussionen som för närvarande är rätt så het gäller
              premiepensionssystemet och vad som händer på det området. Där
              fick jag inte heller något ställningstagande från Mats Nilsson
              när det gäller hur man ser på frågan om höjning av premiepensionerna.
              Allianspartierna har i några fall varit ute medialt och haft klara
              uppfattningar om hur man ser på det.
            </seg>
            <seg n="e117db5c">
              Jag skulle också gärna vilja ha någon liten reflexion och synpunkt
              på den bra information som vi har fått från både Sjunde AP-fonden
              och PPM, i alla fall en diskussion om de frågor som ligger framför
              oss och som är rätt viktiga att debattera och fundera på. Jag
              skulle gärna se att Mats Nilsson har synpunkter både på Sjunde
              AP-fonden och på de förslag som växte fram och de muntliga idéer
              som ledningen för dessa verksamheter delgav oss vid genomgångarna.
            </seg>
          </u>
          <note type="speaker" n="0da87708">
            Anf. 84 MATS G NILSSON (m) replik:
          </note>
          <u who="unknown" xml:id="i-49bf29c5eb0656dd-1" n="ea916b53">
            <seg n="9ff26de6">
              Fru talman! Om jag missuppfattade dig, Kurt, ber jag om ursäkt.
              Jag hoppas att jag sade att jag tyckte att du insinuerade att
              det var ett brott mot överenskommelsen, men om det inte ens var
              så ber jag verkligen om ursäkt. Det var inte meningen.
            </seg>
            <seg n="af2118c2">
              När det gäller det ställningstagande som låg bakom tycker jag
              att det är lite konstigt att du säger att du inte har fått någon
              bakgrund. Vi diskuterade det ganska länge i den här kammaren när
              budgeten antogs. Det jag då sade till din partikamrat Siw Wittgren-Ahl
              var att det här var en del av väldigt många insatser som regeringen
              gör i syfte att minska förtidspensionerna. Det bygger på alarmerande
              siffror om att man på en tioårsperiod har fördubblat antalet så
              kallade förtidspensionärer i åldern 2029 år. Det finns många andra
              siffror som tyvärr visar på en väldigt negativ utveckling.
            </seg>
            <seg n="d4cae29f">
              Det här var en av många delar. Det var satsningen på psykiatri,
              skolhälsovård, snabbare vårdgarantier, införande av rehabiliteringskoordinatörer,
              nystartsjobb, slopade arbetsgivaravgifter, lönebidragsanställningar
              och slopad medfinansiering av sjukpenning. Det var ett antal finansieringar
              av detta, och det här var en av dem, i en helhet, i ett paket.
            </seg>
            <seg n="33647914">
              Jag kommer inte att klara av dina andra frågor, men när det gäller
              livsinkomstprincipen är den ett bärande element i hela pensionssystemet.
              Men det testamente som finns säger inte exakt på vilken nivå antagandeinkomsten
              ska beräknas. Om vi ska ägna oss åt finliret är det nog så att
              även er regering har justerat.
            </seg>
          </u>
          <note type="speaker" n="e1922a70">
            Anf. 85 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-03bc271d98de314a-4" n="fab0c3c3">
            <seg n="57925b28">
              Fru talman! Om jag minns rätt var det väl en enig riksdag som
              ställde sig bakom de regler som skulle gälla för dem som drabbas
              av sjukdom eller som slås ut på arbetsmarknaden när det gäller
              förtidspensioneringen. Det förslag som nu läggs ger ju inte speciellt
              många av de människorna möjlighet att över huvud taget påverka
              sin situation. När det gäller antalet förtidspensionärer och hela
              den utvecklingen delar vi nog allesammans uppfattningen att alla
              ska ha rätten, som jag brukar kalla det, att arbeta utifrån sin
              förmåga på en arbetsmarknad.
            </seg>
            <seg n="cf7e471c">
              Men det är inte så naturligt. I de undersökningar som har gjorts
              har vi fått klart för oss att väldigt många av dem som har drabbats
              av sjukdomar och begränsningar inte är riktigt välkomna tillbaka
              till sitt jobb. Det finns många dimensioner i det här med förtidspensionerna
              som man verkligen behöver gå till botten med.
            </seg>
            <seg n="2a7093bc">
              Jag tror inte att det blir färre förtidspensionärer om man sänker
              ersättningen. Det är ett cyniskt sätt att spara pengar, på en
              grupp som i många fall är utslagen i förtid och som har ett helt
              liv framför sig. Jag tycker att förändringen är lite av en retroaktiv
              skjuts för många av dessa människor. De kan alltså inte påverka
              sin situation utan drabbas av en mycket kraftig försämring, som
              de själva inte råder på eller råder över, många gånger med svåra
              sjukdomar i botten.
            </seg>
          </u>
          <note type="speaker" n="1ae24c95">
            Anf. 86 MATS G NILSSON (m) replik:
          </note>
          <u who="unknown" xml:id="i-49bf29c5eb0656dd-2" n="ea916b53">
            <seg n="f386bb98">
              Fru talman! Det du kommer in på, Kurt, visar ju skillnaden mellan
              en ganska trött socialdemokrati och en pigg allians. Ni accepterar
              nämligen det här väldigt stora antalet förtidspensionärer och
              ser inte att det är ett strukturellt fel. Vår uppfattning är ju
              den att vi ger bäst resurser till dem som verkligen behöver om
              vi inte har alldeles för många som egentligen inte behöver. Det
              är den stora skillnaden mellan oss två.
            </seg>
            <seg n="f5a6c0e3">
              Sedan säger du, för att förklara det här med antagandeinkomsten
              och förändringar, att du tror att det var en enig riksdag. Ja
              det var det. Men du avslöjar dig där, för enligt pensionsöverenskommelsen
              skulle den typen av beslut skickas till genomförandegruppen. Det
              var precis det som Kalle Larsson kritiserade oss för. Det är den
              gruppen. Det står mycket klart i överenskommelsen. Och det skedde
              inte. Så om det är några här som ska gnälla för brott mot pensionsöverenskommelsen
              är det vi.
            </seg>
            <seg n="0598ab33">
              När det gäller premiepensionen, som du tog upp, delar jag inte
              på något sätt den bild som Kalle Larsson målade upp. Och det tror
              jag att du förstår. Vi ser alla dessa prognoser. Det kan tyckas
              lite med 2 ½ procent, och personligen tycker jag att det är för
              lite. Jag skulle vilja ha en högre andel. Men det ska också, i
              så fall, tas upp tillsammans med ditt parti. Så ser överenskommelsen
              ut, och den beaktar jag. Men det är mycket tydligt, när vi ser
              de prognoser som finns för framtidens pensionärer enligt det nya
              pensionssystemet, att premiepensionen kommer att bli en allt större
              och en allt viktigare del.
            </seg>
          </u>
          <note type="speaker" n="1d19aeee">
            Anf. 87 KALLE LARSSON (v) replik:
          </note>
          <u who="kalle_larsson_7fdd7a" xml:id="i-9504cd2e9047185f-5" n="6da1ef97">
            <seg n="4a42b5a3">
              Fru talman! Efter att ha lyssnat på föregående replikskifte börjar
              man ju tveka om man vill ingå i denna kontroll- eller samrådsgrupp.
              Men jag ska låta det vara osagt tills vidare. Jag skulle nämligen
              tippa att det inte är särskilt givande att diskutera om premiepensionen
              ska avskaffas eller inte med en person som företräder ett parti
              som vill öka premiepensionens andel av den totala pensionen. Så
              jag väljer en annan ingång, en annan punkt. Den är dessutom kanske
              mer demokratiteoretisk. Det handlar nämligen om den aktiva respektive
              den automatiska balanseringen.
            </seg>
            <seg n="76b0a132">
              Det står i utskottets majoritetstext, som ett argument mot den
              aktiva balanseringen, att nödvändiga justeringar av nivåer eller
              avgifter kan vara politiskt svåra att genomföra. Är det det enda
              argument ni har? Eller finns det andra?
            </seg>
            <seg n="8b710a69">
              Vår modell bygger ju egentligen på att man tar aktiv ställning
              i lämplig instans, rimligen Sveriges riksdag, när man behöver
              förändra nivåer eller justera systemet, avgiftsnivåer eller annat.
              Mot det ställer man då det nuvarande systemet med en automatisk
              balansering. Det är alltså ett system som rengör sig självt och,
              enkelt uttryckt, ser till att pensioner sänks om systemet inte
              anses vara hållbart. Är det enda argumentet mot den aktiva balanseringen
              att det annars är för svårt att ändra? Det är min fråga till Mats
              G Nilsson.
            </seg>
          </u>
          <note type="speaker" n="682892e6">
            Anf. 88 MATS G NILSSON (m) replik:
          </note>
          <u who="unknown" xml:id="i-49bf29c5eb0656dd-3" n="ea916b53">
            <seg n="9adfb5c2">
              Fru talman! Nej, det är inte det enda motivet. Men, Kalle Larsson,
              jag förstår inte varför du vill gå med i en grupp när du är emot
              ett självständigt pensionssystem. Du är emot det som vi betraktar
              och som en omvärld betraktar som ett väldigt, väldigt stabilt
              pensionssystem. Du vill ha och du tillhör det parti som du gör
              av det skälet fingrarna i syltburken. När du inte vill ha den
              automatiska balanseringen vill du gå in och ta politiska beslut.
              Du vill förändra pensionssystemet år efter år. Du vill förhindra
              det som vi andra vill se, nämligen långsiktighet, stabilitet och
              trovärdighet. Det är två helt skilda synsätt.
            </seg>
            <seg n="68f4de73">
              Jag får ställa en fråga tillbaka till Kalle, i och med att jag
              inte hade rätt till replik på dig. Du talar dig varm för Sjunde
              AP-fonden. Sedan talar du illa om de här spekulationerna på börsen.
              Sjunde AP-fonden har 90 procent på börsen. Det är ju precis det
              som du argumenterar emot. Hur får du ihop det?
            </seg>
          </u>
          <note type="speaker" n="10b20f78">
            Anf. 89 KALLE LARSSON (v) replik:
          </note>
          <u who="kalle_larsson_7fdd7a" xml:id="i-9504cd2e9047185f-6" n="6da1ef97">
            <seg n="3bdf2ba8">
              Fru talman! Det får jag genom en annan del av det jag anförde.
              Vi vill nämligen ha en annan modell för investeringar från Sjunde
              AP-fonden. Det finns att läsa också i vår motion, för den som
              är intresserad av att veta vad vi avser.
            </seg>
            <seg n="a7f8d3a0">
              Sedan var det ett problem att jag inte vill ha ett självständigt
              pensionssystem. Nej, men poängen med ett självständigt pensionssystem
              är ju att det ska vara fritt från politiska beslut. På den här
              punkten om automatisk balansering, som egentligen är den tydligaste,
              ska man inte behöva fatta svåra politiska beslut. Det gäller framför
              allt politiska beslut som, som det står, kan vara svåra att genomföra.
            </seg>
            <seg n="e50edab2">
              Jag hörde nämligen inte något annat argument. Jag hörde att Mats
              G Nilsson sade att det fanns andra argument för en automatisk
              balansering, men jag hörde inte honom framföra något av dem. Jag
              väntar fortfarande lite grann på att få höra det.
            </seg>
            <seg n="1d934e69">
              Det är klart att frågan uppstår. Vilka andra automatiska regleringar
              kan vi tänka oss? Anta att kommunens ekonomi håller på att haverera.
              Ska vi ha en lagstiftning som säger att kommunalskatten då höjs
              automatiskt? Inget politiskt beslut behövs. Vi måste ju reglera
              systemet. Eller ska vi ha en diskussion det skulle möjligen jag
              kunna företräda i ett företag som håller på att gå med stora förluster
              i sin produktion där man säger: Om vi går si och så mycket back
              måste vi dra in på vinsterna till företagsledningen. Då sänks
              lönerna för verkställande direktör och ledningen. Det ska inte
              ske med politiska beslut utan genom en automatisk balansering.
              Är det tänkbara varianter på detta?
            </seg>
            <seg n="9b00f65d">
              Sedan är väl poängen den att jag inte vill ha fingrarna i syltburken,
              som det uttrycktes. Däremot vill jag se till att hålla undan så
              många riskkapitalisters fingrar som möjligt från de syltburkar
              som är fyllda med pensionsspararnas pengar. Där skiljer vi oss
              måhända åt.
            </seg>
          </u>
          <note type="speaker" n="265e1d38">
            Anf. 90 MATS G NILSSON (m) replik:
          </note>
          <u who="unknown" xml:id="i-49bf29c5eb0656dd-4" n="ea916b53">
            <seg n="8e069e8b">
              Fru talman! Kalle! Du och jag kommer alltid att vara överens
              om att vi skiljer oss åt väldigt, väldigt mycket. Du och jag är
              oeniga om fundamenten i det här systemet. Den demokratiska förankringen
              i det här systemet är att systemet bara består så länge det finns
              en majoritet som vill ha det, och det finns en överväldigande
              majoritet i denna kammare som vill ha systemet.
            </seg>
            <seg n="bd8bd9ba">
              Systemet följer den samhällsekonomiska utvecklingen. Det betyder
              att systemet och våra pensioner kommer att gynnas av en god samhällsekonomisk
              utveckling. Det gör att politiken bör vara tillväxtorienterad.
              Det gör att arbetslösheten bör sänkas, så att vi får fler skattebetalare
              i landet. Det här är en förtjänst med systemet. Det här gillar
              vi, vi som vill sänka arbetslösheten, vi som gick till val på
              det, vi som vill få i gång tillväxten. Vi gillar det här, för
              det kommer att synas i framtidens pensioner.
            </seg>
            <seg n="70cdd57d">
              Du vill ha ett reformerat ATP. Du vill ha ett förmånsbaserat
              system, vilket innebär ett politiserat system, att det ständigt
              är upp till politiska beslut. Det kommer att bli högre pensioner,
              enligt ett sådant system, när konjunkturen går upp: Och de kommer
              att sänkas när konjunkturen går ned. Det är inte långsiktigt.
              Så vill vi inte ha det.
            </seg>
            <seg n="83161c2c">
              Sedan måste jag avslutningsvis säga något på den halva minut
              som jag har kvar. Du beskrev inte vad du tyckte om Sjunde AP-fonden
              och dess 90 procent ute på börsen. Du sade: Ja, du skulle ha lyssnat
              lite längre eller läst lite mer. Och du sade att man skulle investera
              i annat än det som ger den bästa avkastningen. Kalle Larsson!
              Det finns nu i protokollet att vad du egentligen menar är att
              du på det sättet vill sänka pensionerna.
            </seg>
          </u>
          <note type="speaker" n="c6246263">
            Anf. 91 GUNVOR G ERICSON (mp) replik:
          </note>
          <u who="unknown" xml:id="i-c46fa1245b5a5b11-3" n="ea916b53">
            <seg n="11e0f95d">
              Fru talman! Jag begärde ordet när Mats G Nilsson pratade om en
              översyn av kulturarbetarnas situation. Det är inte tydligt vad
              Moderaterna vill i den frågan. Miljöpartiet stöder den moderata
              motion som tas upp i betänkandet och anser att det behövs en översyn
              av effekterna i pensionssystemet för kulturarbetarna. Många av
              de här individerna, personerna, är tvungna att gå i pension tidigt
              på grund av det yrke de har valt eller på grund av den kulturutövning
              de har haft. Med livsinkomstprincipen slår det hårt mot dem som
              inte kan arbeta så länge. Hur menar Mats G Nilsson och Moderaterna
              att det ska lösas?
            </seg>
          </u>
          <note type="speaker" n="effe8e10">
            Anf. 92 MATS G NILSSON (m) replik:
          </note>
          <u who="unknown" xml:id="i-49bf29c5eb0656dd-5" n="ea916b53">
            <seg n="ba9135d2">
              Fru talman! Jag kommer lika lite som Gunvor G Ericson att presentera
              någon lösning. Du vill se en översyn; kulturutskottet vill se
              en översyn. Tro det eller ej, men du och jag är faktiskt inte
              så oeniga i denna fråga.
            </seg>
            <seg n="512eb037">
              Vår argumentation är att man inte ska begränsa detta till enbart
              kulturarbetare. Det kan gälla många andra, exempelvis idrottsmän.
              Det finns säkert yrkesgrupper och kategorier av människor som
              varken du eller jag stående här kan komma på. Då menar jag, vi
              och utskottets majoritet att vi vill se en bred översyn. Det kan
              finnas ett antal yrkesgrupper som vi i dagsläget inte kan ta ställning
              till. När man utvärderar och följer upp ett pensionssystem är
              det väl inte fel att man tittar på detta, och det har också regeringen
              aviserat att man avser att göra.
            </seg>
          </u>
          <note type="speaker" n="543d86c8">
            Anf. 93 GUNVOR G ERICSON (mp) replik:
          </note>
          <u who="unknown" xml:id="i-c46fa1245b5a5b11-4" n="ea916b53">
            <seg n="92669f1a">
              Fru talman! Tack för tydliggörandet att det behövs en översyn
              därför att det finns grupper som inte riktigt passar in i systemet
              utan faller utanför dess ramar som det nu är utformat! Kulturarbetarna
              är en sådan grupp. Idrottsmän kan ha inkomster på andra sätt som
              gör att de kanske behöver sprida sina inkomster över en längre
              tid. Det är en lite annan form av problematik. Men visst, det
              finns en problematik där också.
            </seg>
            <seg n="c47254ec">
              Det jag tycker är något märkligt är att det Mats G Nilsson säger
              inte går emot den moderata motion som finns. Då hade det varit
              ännu bättre om utskottet hade kunnat göra ett tydligt tillkännagivande
              om att denna översyn ska göras och verkligen markera för regeringen
              att den får ett sådant uppdrag. Det hade också givit en större
              stuns åt utskottets vilja att verkligen komma till rätta med problemet.
            </seg>
            <seg n="977c4f05">
              De skrivningar som finns i betänkandet just nu hänvisar till
              en utredning. Att man ska titta på just kulturarbetare och ha
              denna breda översyn kan jag dock inte läsa ut av det som står
              där.
            </seg>
            <seg n="79517ad0">
              Trots allt är det en väldigt problematisk situation de här individerna
              befinner sig i. Och de kan inte förändra systemet; det är vi här
              i kammaren som kan göra det.
            </seg>
          </u>
          <note type="speaker" n="a7fd603a">
            Anf. 94 MATS G NILSSON (m) replik:
          </note>
          <u who="unknown" xml:id="i-49bf29c5eb0656dd-6" n="ea916b53">
            <seg n="f2e1f4ad">
              Fru talman! Jag kan inte säga så väldigt mycket mer, Gunvor.
              Motivet till att vi inte ställer oss bakom denna motion är att
              vi anser att den begränsar sig till en enskild yrkeskår, och vi
              vill se frågan i ett vidare perspektiv. Därför, med motiveringen
              att vi vill se en översyn med ett vidare perspektiv, tillstyrker
              vi den inte. Däremot uttrycker vi just detta. Precis som kulturutskottet
              anför, även om jag just nu inte hittar texten och det är också
              den signal vi fått från regeringen är detta en del av det som
              en kommande grupp om och när den kommer till stånd ska se över.
            </seg>
          </u>
          <note type="speaker" n="b76e2921">
            Anf. 95 SOLVEIG ZANDER (c):
          </note>
          <u who="solveig_zander_bb1f11" xml:id="i-98ff34d448d2f1a0-0" n="a72a73e8">
            <seg n="1c76b342">
              Fru talman! Pensionsfrågan är en stor och viktig fråga för oss
              allihop. Den rör ju vår försörjning när vi blir gamla. Den påverkas
              av om vi studerar, om vi är föräldralediga eller inte är arbetsföra
              av annan anledning eller om vi är sjuka. Det är det som berörs
              i det här betänkandet. Allting handlar om vilken ersättning eller
              pension vi ska få när vi inte kan förvärvsarbeta och få den inkomsten.
            </seg>
            <seg n="eb440cb5">
              Jag tänkte i mitt anförande uppehålla mig vid tre saker som berörs
              i detta betänkande: dagens pensionssystem, premiepensionen och
              även garantipensionen, som vi hörde en fråga om här nyss.
            </seg>
            <seg n="17a774a7">
              Vi har i vårt land en unik överenskommelse mellan fem partier
              när det gäller pensionsfrågan. Den ligger utanför den kollektiva
              finansiering som de andra sjukförsäkringarna har, och det är alltså
              unikt. Det är många från övriga länder som studerar hur vi har
              byggt upp vårt pensionssystem. Det om något visar väl att detta
              är något man tror på när det gäller att lösa pensionsfrågan i
              framtiden inte bara här i Sverige utan även i andra länder.
            </seg>
            <seg n="c65c1a98">
              Överenskommelsen är anpassad efter hur den ekonomiska utvecklingen
              är i landet och hur vår tillväxt ser ut. Den garanterar att vi
              alltid får pengar till pensionerna. Den belastar alltså inte andra
              generationer. Den talar inte heller om exakt vilken summa vi ska
              få när vi får vår pension, men den garanterar att vi får pension.
            </seg>
            <seg n="8ce5bd87">
              Om man utgår från att vi yrkesarbetar och tjänar in till vår
              pension finns det skillnader mot det tidigare ATP-systemet. Till
              exempel får vi pensionspoäng också när vi är hemma och är föräldralediga.
              Det är någonting som är bättre än tidigare och väldigt viktigt
              i den nuvarande reformen.
            </seg>
            <seg n="5aa571b3">
              Dock finns det givetvis, fru talman, många frågor, stora och
              små, som ska lösas i det pensionssystem vi har. Det gäller bland
              annat kulturarbetarna, som vi nyss hörde i replikskiftet, och
              de studerande.
            </seg>
            <seg n="6008df49">
              När det gäller ålderspensionsrätten har vi som tidigare sagts
              nu en diskussion mellan oss i alliansen och Socialdemokraterna
              för att lösa frågor som vi har haft synpunkter på. Jag och Centern
              uppskattar verkligen att vi har viljan att komma överens. Det
              kommer också fortsättningsvis att leda till att vi vårdar och
              utvecklar den pensionsöverenskommelse vi har och vår rätt till
              ålderspension.
            </seg>
            <seg n="d6f1e72f">
              Det är faktiskt förbehållet oss alla som finns i riksdagen att
              diskutera med vilka vi vill för att komma fram till bra lösningar.
              I det här fallet har alliansen valt att diskutera tillsammans
              med Socialdemokraterna.
            </seg>
            <seg n="c430b25e">
              Att nu Vänsterpartiet vill delta i samarbetet med kontroll- och
              samrådsgruppen vill jag uttrycka som surt, sa räven. Först har
              Vänsterpartiet alltså synpunkter på hur dåligt det nuvarande systemet
              är, och sedan vill man vara med och förvalta det man helt och
              hållet vill göra om. Det är otroligt konstigt för mig, måste jag
              uppriktigt säga.
            </seg>
            <seg n="5065f460">
              Vi avsätter som sagt pengar till våra pensioner, men pengarna
              förvaltas av olika myndigheter eller instanser. För den enskilde
              medborgaren är det ganska svårt, för att inte säga näst intill
              omöjligt, att veta vart man ska vända sig för att få svar på hur
              man ska göra och vilka som är bäst. Premiepensionsutredningen
              föreslår att samtliga pensionssparare ska få en vägledning som
              gör att förvaltningen av premiepensionerna blir enklare. För min
              och Centerns del är tanken på en sammanhållande ålderspensionsmyndighet
              inte främmande. Det skulle vara ett sätt att lösa detta med att
              få ett enklare sätt och en enklare vägledning.
            </seg>
            <seg n="9443493c">
              Det finns naturligtvis fler saker man ska göra. Det finns också
              fördelar med det system vi har i dag. Jag ser fram emot att få
              ta del av den remissbehandling av Pensionsadministrationsutredningen
              som faktiskt är på gång, för den kommer att säga en del i detta.
            </seg>
            <seg n="6e7e2d6a">
              En annan viktig fråga för oss och för mig, fru talman, är garantipensionerna.
              De sämst ställda pensionärerna måste få en högre pension. Jag
              hoppas verkligen att vi kan få stöd för det, naturligtvis närmast
              i vårpropositionen. Jag uppskattar att Kristdemokraterna också
              driver den här frågan tillsammans med oss.
            </seg>
            <seg n="bacf3d47">
              Höjningen av garantipensionen fanns inte med i alliansens överenskommelse
              eller i det gemensamma valmanifestet, men vi i Centern drev frågan
              väldigt tydligt i valrörelsen. I regeringsförklaringen står: Regeringen
              avser att förbättra de ekonomiska villkoren för de sämst ställda
              pensionärerna. Det finns många sätt att göra det, men det bästa
              sättet för mig att uppfylla det löftet skulle vara att man höjde
              garantipensionerna.
            </seg>
          </u>
          <note n="d7e1d1f8">
            Med det här, fru talman, vill jag yrka bifall till utskottets
            förslag i betänkandet och avslag på samtliga motioner.
          </note>
          <note type="speaker" n="dd90a4df">
            Anf. 96 KALLE LARSSON (v) replik:
          </note>
          <u who="kalle_larsson_7fdd7a" xml:id="i-9504cd2e9047185f-7" n="6da1ef97">
            <seg n="26fd4d5a">
              Fru talman! Den sista frågan om garantipensionen har Solveig
              Zander själv att besvara. Varför höjer regeringen inte garantipensionen
              om man är så angelägen att göra det? Har ni i Centern blivit överkörda?
              Tyckte de andra allianspartierna att annat var viktigare? Jag
              tycker att det är bra att partierna även inom alliansen har olika
              ståndpunkter och öppet redovisar dem. Det tycker jag är hederligt
              och bra. Men man ska väl inte luras att tro att bara för att ett
              parti tycker något så kommer det sedan att genomföras. Än så länge
              har vi inte sett höjningen. Vi har självfallet inte ens sett några
              budgetmotioner från något av de borgerliga partierna, eftersom
              man inte lägger fram några motioner när sådana här förslag kommer.
            </seg>
            <seg n="587a12ff">
              Jag tror ändå att vi måste reda ut det här med Genomförandegruppen
              och samrådsgruppen. Är det så otroligt konstigt att vi vill vara
              med och påverka någonting som vi samtidigt tycker är fel? Ska
              man bara vara med och försöka påverka när man är helt överens?
              Det blir ju en märklig ordning.
            </seg>
            <seg n="f8e1f8c5">
              Men detta är inte huvudfrågan. Jag har all respekt för att man
              bildar arbetsgrupper. Jag kanske till och med någon gång själv
              har ingått i en arbetsgrupp som har lagt fram ett förslag till
              beslut i riksdagen via den vanliga ordningen, precis som Genomförandegruppen
              och kontroll- eller samrådsgruppen gör. Det som är lite speciellt
              med det här är ändå att det öppet hänvisas till denna grupp i
              formella handlingar i riksdagen. I dagens betänkande finns på
              flera ställen hänvisningar till gruppen och att det är den som
              har att bereda det ena eller det andra. Detta är faktiskt något
              annat än att partier bildar en arbetsgrupp i allmänhet. Att man
              hänvisar till att regeringen håller på med beredningen av en fråga
              är fullt naturligt. Det är liksom en normal gång inom svensk statsförvaltning.
              Men den här gruppen saknar så att säga en demokratisk legitimitet.
              Det betyder inte att den inte får finnas eller bereda saker, men
              ett hänvisande till den i officiella sammanhang blir demokratiskt
              sett lite tveksamt.
            </seg>
          </u>
          <note type="speaker" n="0a80747f">
            Anf. 97 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-98ff34d448d2f1a0-1" n="a72a73e8">
            <seg n="5bd6a122">
              Fru talman! Det är intressant att höra Kalle Larsson ta upp detta
              med att vi inte har fått igenom garantipensionen. När man bildar
              regering finns det otroligt många saker man vill prioritera, ta
              upp och få genomförda. När det handlar om ekonomin har vi inte
              pengar till allting. Då måste man prioritera väldigt hårt så att
              det kommer det bästa till del, och det vi i alliansen i första
              hand har riktat in oss på är att möjliggöra för folk att få arbete.
              Det är därför vi har satsat stora resurser på att få folk i arbete,
              precis som vi hörde alldeles nyss. Det betyder att frågan om garantipensionen
              ännu inte har fått gehör. Den var heller inte med i vårt gemensamma
              valmanifest, vilket jag deklarerade mycket tydligt och klart.
            </seg>
            <seg n="1693ea83">
              Jag tycker fortfarande att det är konstigt att ni vill vara delaktiga
              i kontroll- och samrådsgruppen. Det är svårt för mig att förstå
              vad du än säger, och jag kommer aldrig att vara överens med dig
              om att ni ska kunna ingå där. Ni ville det inte när man tog beslutet
              om att tillsätta en pensionsutredning för 20 år sedan, det vill
              säga när man skulle införa det nya pensionssystemet.
            </seg>
            <seg n="19ce14a4">
              Du hänvisar också till att det inte är konstigt att vi pratar
              med varandra. Nej, det är inte konstigt, och vi smusslar inte
              med det. Därför står det också i betänkandet att vi diskuterar.
            </seg>
          </u>
          <note type="speaker" n="d8c62062">
            Anf. 98 KALLE LARSSON (v) replik:
          </note>
          <u who="kalle_larsson_7fdd7a" xml:id="i-9504cd2e9047185f-8" n="6da1ef97">
            <seg n="d90bda7c">
              Fru talman! För historieskrivningen var det inte alls som Solveig
              Zander lät påskina, alltså att Vänsterpartiet inte ville ingå
              i en överenskommelse, eller en diskussion, om hur pensionssystemet
              skulle utformas. Det som hände i pensionsarbetsgruppen, där Vänsterpartiets
              representant var Ulla Hoffmann, var snarare att de andra partierna
              började ha möten utanför den ordinarie dagordningen och utanför
              de kallade sammanträdestiderna för att diskutera bakom ryggen
              på de personer som faktiskt var utsedda. Det var där det började.
              Att man sedan inte ställer sig bakom ett förslag som kommer från
              en kommitté eller en utredning på det viset är ju inte så konstigt
              om man inte delar slutsatsen.
            </seg>
            <seg n="97edfc57">
              Men det vi pratar om nu är själva den demokratiskt tveksamma
              tillblivelsen av denna grupp och att ni fortsätter att använda
              er av den. Såvitt jag förstår handlar diskussionen er emellan
              just nu om Socialdemokraterna tänker komma till det första mötet
              eller inte. Det får vi väl se.
            </seg>
            <seg n="aa37677a">
              Sedan sägs det att det är mycket man ska hinna med när man ska
              bilda regering och mycket som ska prioriteras. Det är klart att
              det är! För er har det självfallet varit mycket viktigare att
              sälja ut statliga företag, som föregående debatt handlade om,
              sänka a-kassan, försämra klimatpolitiken och förstöra mycket av
              den generella välfärd som tidigare har fungerat någorlunda väl
              här i landet. Det är klart att om man gör dessa prioriteringar
              och väljer sådana saker först får man förstås till resultat att
              positiva förändringar, till exempel en höjning av garantipensionen,
              prioriteras väldigt lågt.
            </seg>
            <seg n="703d01c0">
              Jag har en avslutande fråga. Det sägs numera av företrädare som
              inte kommer från mitt parti att Centerpartiet är på väg i nyliberal
              riktning. Med anledning av det skulle jag vilja fråga om man möjligen
              kan tänka sig att gå med på en sådan nyliberal ordning att var
              och en själv kan få välja om man vill ingå i premiepensionen eller
              inte.
            </seg>
          </u>
          <note type="speaker" n="d02cc4ba">
            Anf. 99 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-98ff34d448d2f1a0-2" n="a72a73e8">
            <seg n="85c0c2e3">
              Fru talman! Jag väljer att börja med det sista påståendet och
              överlämnar det åt den person som gick ut och pratade om nyliberalism.
              Jag beklagar, Kalle Larsson, men jag tar inte på mig ansvaret
              att svara på det.
            </seg>
            <seg n="186f02e5">
              Du säger att vi vidtar vissa åtgärder för att sälja ut företag.
              Vi i regeringen, även Centern, gör allt för att se till att vi
              får en bättre ekonomi i vårt land, eftersom det är den bästa och
              största garanten för att vi ska ha råd med vårt socialförsäkringssystem
              och att förbättra för pensionärerna. Det viktigaste för oss är
              nu att vi får en tillväxt och att vi med alla medel kan förbättra
              så att landet och vi i vårt gemensamma ansvar för finansen får
              det bättre. Det har varit viktigt för oss.
            </seg>
            <seg n="6bc659ed">
              Sedan vill jag återkomma till din och min historieskrivning.
              Jag förbehåller mig rätten att påstå, Kalle Larsson, att Vänsterpartiet
              valde att stå utanför när man inte fick igenom sina förslag, idéer,
              sätt att jobba och så vidare. Det var ett val från Vänsterpartiet
              att stå utanför när man skulle diskutera det nuvarande systemet.
              Det var ingen som uteslöt er, utan ni valde själva att stå utanför.
              Det är min historieskrivning, och jag tror att den är ganska rätt.
            </seg>
          </u>
          <note type="speaker" n="a2afc535">
            Anf. 100 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-03bc271d98de314a-5" n="fab0c3c3">
            <seg n="eb67df68">
              Fru talman! Utifrån ditt anförande, Solveig Zander, har jag några
              saker som jag vill lyfta fram.
            </seg>
            <seg n="e5593366">
              En fråga som jag naturligtvis vill ha svar på är er syn på premiepensionen,
              och det har jag delvis fått. Jag har ändå väldigt svårt att förstå
              när du i ditt anförande värnar om dem som har låga pensioner.
              Hur kunde ni då gå till kammaren och besluta att sänka nivån för
              dem som har de lägsta pensionerna? Det är faktiskt så att förslaget
              som ni klubbade igenom här innan jul innebär att en person som
              är 55 år och som kanske drabbas av en svår sjukdom och inte kan
              gå tillbaka till jobbet mister 100 000 i pension alltså 500 kronor
              i månaden i lägre pension. En person som är yngre och som kanske
              har en sjukdom och därför stora svårigheter att någonsin komma
              tillbaka till arbetsmarknaden mister 1 800 kronor i månaden med
              det förslag som ni klubbade igenom innan årsskiftet.
            </seg>
            <seg n="19659753">
              Då är det lite svårt att förstå den prioritering som Centerpartiet
              har gjort när det gäller att värna dem som har den svagaste situationen.
              Den löser man ju inte med premiepensionsfrågan på det sättet som
              du föreslår. Jag skulle gärna också vilja ha er syn på hur ni
              faktiskt ser på det jag i alla fall väldigt tydligt säger, att
              det är bostadsbidragen som allra mest och mest rättvist träffar
              de människor som har de absolut svagaste ekonomiska förutsättningarna
              när det gäller pension och förmögenhet, för det får man väga in
              i sammanhanget också.
            </seg>
            <seg n="934fb8a9">
              Sedan skulle jag gärna vilja att du också utvecklar dina tankar
              lite mer om att förenkla premiepensionerna. Vad är du beredd att
              gå vidare med? En sak är att säga att du är beredd att vara med
              och förenkla men jag skulle gärna vilja höra vad det består av.
            </seg>
          </u>
          <note type="speaker" n="494dc4d2">
            Anf. 101 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-98ff34d448d2f1a0-3" n="a72a73e8">
            <seg n="1b90ee02">
              Fru talman! Du talade om att sänka för dem som nu har sjuk- och
              aktivitetsersättning när de blir ålderspensionärer. Ja, det är
              det som har varit så otroligt viktigt för oss i alliansen, att
              medverka till att alla människor ska få hjälp att kunna återgå
              i jobb, mer eller mindre. Vi har diskuterat många olika sätt,
              och det finns fortfarande saker vi inte har löst, för att stimulera
              till att den som har varit borta från arbetsmarknaden på kortare
              eller längre sikt ska få hjälp att kunna återgå i jobb. Ingen
              person det tror vare sig du eller jag, Kurt, det är jag fullkomligt
              övertygad om vill vara förtidspensionerad eller inte delta i yrkeslivet
              om man kan. Därför är ett sätt att använda pengar att i stället
              satsa på att stimulera till en återgång.
            </seg>
            <seg n="4c1c112a">
              Du tar också upp bostadstillägget och att det är det bästa sättet
              att möjliggöra för dem som har låga pensioner att få lite mer.
              Jag delar inte den uppfattningen helt och hållet. Det är inte
              enbart hyran och kostnaden för bostaden som avgör hur mycket pengar
              du har disponibelt. Vi vet till exempel att många äldre kvinnor
              som bor på landsbygden och inte har en speciellt hög hyra ändå
              har en väldigt låg pension. De får inte på något sätt del i detta
              om man höjer bostadsbidragen.
            </seg>
            <seg n="0883ef1d">
              Däremot är det väldigt viktigt att höja bostadsbidragen just
              för dem som har höga hyror. Därför har vi från Centern inte varit
              emot det heller.
            </seg>
          </u>
          <note type="speaker" n="b1ed1f91">
            Anf. 102 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-03bc271d98de314a-6" n="fab0c3c3">
            <seg n="22bddc50">
              Fru talman! Det var den frågan jag ställde som ingen riktigt
              har tagit upp och svarat på, funderingar över hur de tidigare
              utfästelserna, att man under mandatperioden hade för avsikt att
              återkomma och justera upp bostadsbidragen, ligger i röret. Det
              är ändå det mest träffsäkra systemet när man ser på helheten i
              ekonomin för de personer som har låga pensioner. Det väger också
              in om man har en stor förmögenhet. Då får man inte bostadsbidrag.
              Det känner vi till.
            </seg>
            <seg n="1d8159ad">
              Jag tycker att de här frågorna hör ihop, både den ersättning
              som gäller från årsskiftet för förtidspensionärerna och garantipensionsfrågan
              men också bostadsbidragen. Jag är väl inte den som sätter garantipensionen
              som det som i första hand ska höjas, utan för mig är, som jag
              tidigare har sagt, livsinkomstprincipen den viktigaste grunden
              i vårt pensionssystem. Den är det allra viktigast att bevara på
              lång sikt. Jag tycker att det är synd att man bryter sönder den
              för en sådan stor grupp människor som ändå har haft det här med
              sig i sin framtid.
            </seg>
            <seg n="f92a9daf">
              Även den som återkommer tappar ju ett utrymme. Även om man efter
              ett år frisknar till och har möjlighet att komma tillbaka till
              arbetsmarknaden kan de människor som drabbas av svåra sjukdomar
              aldrig reparera det hål som har uppstått. Därför tycker jag att
              det förslag som ni har lagt fram är så cyniskt. Det är väldigt
              svårt att förstå.
            </seg>
            <seg n="e07a7b4b">
              Sedan vill jag gärna komma tillbaka till förenklingen av premiepensionen,
              som jag inte fick någon indikation om vad den består av.
            </seg>
          </u>
          <note type="speaker" n="1dbed098">
            Anf. 103 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-98ff34d448d2f1a0-4" n="a72a73e8">
            <seg n="21267cff">
              Fru talman! Om vi tar det här med garantipensionen igen och höjningen
              av bostadsbidraget kan jag säga att jag inte motsätter mig om
              man kommer med ett förslag till att höja bostadsbidraget. Däremot
              tycker jag att det är viktigt att vi diskuterar vad det får för
              följder att bara vidta den åtgärden. Det innebär att vi på något
              sätt fortfarande vill bibehålla de höga boendekostnader som vi
              har i vårt land. Höjer vi bostadsbidraget innebär det att pensionärerna
              kan klara de här höga boendekostnaderna. Vi har väldigt stora
              behov i dag av att få fler serviceboenden. Vi måste hitta system
              som gör att vi på alla sätt kan medverka till att klara att byggkostnaderna
              och boendekostnaderna kan bli större.
            </seg>
            <seg n="5355f9ef">
              Sedan sade du återigen att du inte förstår varför vi medverkade
              till att sänka ålderspensionen för dem som har sjuk- och aktivitetsersättning.
              Redan i dag är det, om jag inte missminner mig, 87 000 personer
              som är sjukskrivna längre än ett år. Vår målsättning är att medverka
              till att det ska bli färre och färre jag kan inte säga ingen,
              för det är inte möjligt som ska få sjuk- och aktivitetsersättning.
              Det viktigaste för oss alla är ju att se till att man kommer i
              gång i jobb.
            </seg>
            <seg n="fed3307b">
              När det gäller förenklingen av premiepensionerna, som du frågade
              mig om, kan jag inte säga mer än jag har sagt. Det tar för lång
              tid att utveckla det. Det skulle vi behöva ha en egen diskussion
              om, Kurt.
            </seg>
          </u>
          <note type="speaker" n="a1718b0f">
            Anf. 104 GUNVOR G ERICSON (mp) replik:
          </note>
          <u who="unknown" xml:id="i-c46fa1245b5a5b11-5" n="ea916b53">
            <seg n="0bd51490">
              Fru talman! Jag begärde ordet när Solveig Zander tog upp garantipensionen.
              Jag är glad att Solveig säger att både kd och Centern driver den
              frågan inom alliansen. Miljöpartiet hade i sin budget i höstas
              ett sådant förslag där vi faktiskt också lyfte fram att det behövs
              en höjning av garantipensionerna.
            </seg>
            <seg n="5600458d">
              Men det jag inte förstår är hur det går ihop med tanken att värna
              de sämst ställda att samtidigt inte gå med på att ändra regelsystemet
              så att man får tillgodoräkna sig retroaktiva utbetalningar och
              att sänka pensionerna för dem som är sjuka. Alla människor vill
              jobba, men alla kommer inte att kunna göra det. Det blir fortfarande
              en ganska stor grupp människor som av olika skäl inte har möjlighet
              att komma in på arbetsmarknaden.
            </seg>
            <seg n="6758de11">
              När det gäller möjligheten att förändra på arbetsmarknaden så
              att fler kan komma in har ni tagit bort friåret. Vad har ni gjort
              i stället för att människor ska kunna få plats på arbetsmarknaden
              fastän de har funktionshinder eller inte är en hundraprocentare
              enligt ert sätt att se?
            </seg>
          </u>
          <note type="speaker" n="9db8235c">
            Anf. 105 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-98ff34d448d2f1a0-5" n="a72a73e8">
            <seg n="5031789b">
              Fru talman! Från Miljöpartiet undrar man nu varför vi har tagit
              bort friåret när det var en möjlighet för funktionshindrade att
              komma in på arbetsmarknaden. Men det stämmer inte, Gunvor. Det
              var inte de som kom in när vi hade friår. Det betydde att personer
              som hade det ganska väl ställt hade möjligheter att göra vad de
              ville under ett år. Och det rimmar inte med alliansens syn på
              att man faktiskt ska kunna vara delaktig i arbetsmarknaden.
            </seg>
            <seg n="af080fe5">
              Det är viktigt att vi har många människor som jobbar och inte
              går hemma när de är arbetsföra. Vi behöver alla bidrag som finns
              på arbetsmarknaden. Vi har ju brist på arbetskraft i dag. Då kan
              vi inte ha ett system med friår som möjliggör för människor att
              vara hemma. Vi ska i stället stimulera på alla sätt så att man
              ska kunna vara ute och arbeta.
            </seg>
            <seg n="2e6a1d73">
              Sedan tog du också upp, Gunvor, varför vi inte ställde upp på
              retroaktiva utbetalningar. Det är väl självklart att man inte
              ska få tillgodoräkna sig en inkomst man inte har haft. Om man
              får göra det retroaktivt betyder det att man får för någonting
              som man inte har haft. Det är ju inte möjligt i något annat system,
              vad jag vet. Det är när man får inkomsten som man får ut något
              för den. Retroaktiviteten måste jag uppriktigt sagt säga att vi
              inte håller med Miljöpartiet om, vilket jag också sade tidigare.
            </seg>
          </u>
          <note type="speaker" n="a7913c14">
            Anf. 106 GUNVOR G ERICSON (mp) replik:
          </note>
          <u who="unknown" xml:id="i-c46fa1245b5a5b11-6" n="ea916b53">
            <seg n="e3f85ea0">
              Fru talman! Det sistnämnda, om retroaktiviteten, låter skrämmande
              i mina öron. Det handlar inte alls om det som Solveig Zander pratar
              om. När man får pengar retroaktivt kanske det skulle ha varit
              inkomst under flera år. Det handlar alltså om en inkomst som man
              faktiskt har haft rätt till, men man får den utbetald i klump
              senare. Att man då inte skulle få räkna pension på den tycker
              jag är anmärkningsvärt.
            </seg>
            <seg n="0c538e26">
              Jag vill gå tillbaka till friåret, som faktiskt var den arbetsmarknadsåtgärd
              som gav flest människor möjlighet att komma in på arbetsmarknaden
              och få en fast anställning. Det visar den statistik som är gjord.
              Men uppenbarligen krävs det lite nytänk för att i stället för
              att fokusera på dem som gör någonting annat fokusera på dem som
              får en möjlighet att komma in på arbetsmarknaden. Det var det
              jag menade.
            </seg>
            <seg n="9c095056">
              Sedan kan man notera att Solveig Zander i sina svar tidigare
              i frågerundan hänvisade till tillväxt utan att prata om någon
              form av långsiktigt hållbar tillväxt, utan tillväxt skulle lösa
              problemen inom socialförsäkringssystemen.
            </seg>
          </u>
          <note type="speaker" n="ceaa64ce">
            Anf. 107 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-98ff34d448d2f1a0-6" n="a72a73e8">
            <seg n="39910ccb">
              Fru talman! För att börja med det jag slutade med senast var
              det säkert så att jag inte tog upp exakt det jag hade skrivit.
              Där står det att det garanterar långsiktighet och hållbarhet över
              tid. Jag glömde förmodligen den bisatsen i sammanhanget, men nu
              har vi rett ut det. Det är självklart oerhört viktigt att det
              är hållbart över tid.
            </seg>
            <seg n="b9272fa4">
              Jag vill gå tillbaka till det här med friår. Det gav några fasta
              jobb, men det gav inte den utdelning som man hade förväntat sig.
              Så många blev det inte som fick fast jobb eller tillsvidarejobb.
              Nu har man från den här regeringen valt bland annat, det senaste,
              att göra de svarta hushållsnära jobben vita. Det, tror vi, ska
              garantera att det blir betydligt fler som får en anställning.
              Man förväntar sig att det ska vara mellan 3 000 och 19 000 arbetstillfällen
              som ska kunna skapas genom detta. Det är ingen liten del i förhållande
              till vad man fick ut av friåret, bara som en första insats.
            </seg>
            <seg n="faddd2ee">
              Återigen: Om vi får fler som bidrar till att på den vita vägen
              få inkomster för att täcka våra gemensamma utgifter får vi också
              mer att fördela till de sämst ställda. Det är det som är det viktiga,
              och det är det vi vill allihop.
            </seg>
            <seg n="a74a8f25">
              Friåret var nog inte det allena saliggörande i detta sammanhang,
              och det är vi medvetna om, både du och jag.
            </seg>
          </u>
          <note type="speaker" n="50def65e">
            Anf. 108 TOBIAS KRANTZ (fp):
          </note>
          <u who="tobias_krantz_7ba907" xml:id="i-4c96749dff65ac45-0" n="4c14296a">
            <seg n="9ab2ed2a">
              Fru talman! Under februari och mars månad får sex miljoner svenskar
              ett orangegult kuvert hem i brevlådan. I det här kuvertet berättas
              hur mycket pengar som den enskilda har tjänat in till sin pension,
              och det ges också en prognos för den framtida pensionen. Naturligtvis
              är den här prognosen mer tillförlitlig ju närmare pensionsåldern
              man befinner sig.
            </seg>
            <seg n="802b67b0">
              Det här är det mest synbara tecknet på att vi har ett nytt pensionssystem.
              Det här orangegula kuvertet är bevis på lysande pedagogik. Det
              visar nämligen att ju längre du arbetar, desto högre pension får
              du. Det visar också att ju bättre ekonomisk tillväxt vi har, desto
              högre pension får vi alla.
            </seg>
            <seg n="0ab77944">
              Det här är en av de stora fördelarna med det nya pensionssystemet.
              Det tar sin utgångspunkt i grundläggande ekonomiska samband. I
              längden kan inget pensionssystem överleva om utgifterna långsiktigt
              är större än inkomsterna. Problemet med det gamla ATP-systemet
              var just att det inte var långsiktigt ekonomiskt hållbart. Det
              gamla systemet ställde ut löften till pensionärer som alla insåg
              inte skulle kunna infrias. Det var därför inte bara en bred politisk
              majoritet utan i stort sett alla bedömare sade att det gamla pensionssystemet
              inte var hållbart, utan vi måste ha ett nytt pensionssystem.
            </seg>
            <seg n="f1f1b1c1">
              Därför är jag i dag väldigt glad för att vi har en pensionsöverenskommelse
              som sträcker sig över den så kallade politiska blockgränsen. Det
              innebär att det är långsiktigt, inte bara ekonomiskt utan också
              politiskt, stabilt. Jag vill gärna ge den erkänslan till Socialdemokraterna
              att jag tycker att Socialdemokraterna gjorde en stark insats genom
              att sluta upp kring den här kompromissen och att delta i det här
              samarbetet som är så viktigt för Sverige. Det är en styrka inte
              bara för pensionssystemet utan också för den svenska demokratin
              att fem partier, med lite olika utgångspunkter för vad ett bra
              pensionssystem skulle innebära, ändå lyckades samsas om en gemensam
              lösning. Det skapar stabilitet och trygghet, inte bara för samhällsekonomin
              utan också för framtidens pensionärer.
            </seg>
            <seg n="29da8146">
              Det nya pensionssystemet har många fördelar. Det är långsiktigt
              ekonomiskt hållbart. Det bygger på en tradition som en bred majoritet
              av den här riksdagen har slagit fast under väldigt många år, arbetslinjen.
              Det ska löna sig att arbeta. Arbete är grunden för välfärd och
              grunden för pensioner. Det bygger på ett delat ansvar. Jag som
              individ har ett ansvar för hur min pension ser ut, men det finns
              också ett ansvar för samhället att se till att vi alla får goda
              pensioner. Det bygger på solidaritet. Det bygger på samma princip
              som övriga socialförsäkringssystem, nämligen att det är olika
              risk och att det behövs en riskutjämning. De som har större risker
              får delar av de mindre risker som andra kan ha i systemet. Man
              behöver inte ha någon hälsoprövning till exempel för att man ska
              få reda på vilken pension man ska ha, utan det beror på helt andra
              saker. Det finns en solidaritet inbyggd i systemet. Det är en
              mycket stor styrka.
            </seg>
            <seg n="c2e58c30">
              Det här nya pensionssystemet har också vunnit internationell
              ryktbarhet. Det är ett system som i stort sett alla länder tittar
              på när de ska reformera sina pensionssystem. Tidigare fanns det
              ett annat system ute i världen, det chilenska systemet, som många
              länder tittade på. Nu har det visat sig att det inte är lika framgångsrikt,
              och i stället tittar man nu på Sverige.
            </seg>
            <seg n="a513888c">
              Sanningen att säga har det här alternativet inga realistiska
              utmanare i den svenska debatten, vad än Kalle Larsson säger. Det
              är nästan rörande att de två partier som är motståndare till systemet
              inte ens kunnat enas om ett alternativ. Det är humor på hög nivå.
            </seg>
            <seg n="481255d9">
              Det här systemet måste naturligtvis kontinuerligt utvärderas.
              Vi måste dra nytta av de erfarenheter som finns. Det gäller bland
              annat hur premiepensionen ska administreras. Det finns förslag
              i det här betänkandet som behöver diskuteras och som vi måste
              fundera vidare på. Det ska också ske, det har regeringen utlovat.
            </seg>
            <seg n="0d4300ad">
              I den principiella diskussion som bland annat Kalle Larsson tog
              upp talar Kalle Larsson enligt gammal kommunistisk klasskampsretorik
              om börsspekulation. Jag måste säga att det är väldigt spännande.
              Det som Kalle Larsson i praktiken säger är att han tycker att
              det inte är så viktigt att de pengar som vi sätter in i pensionssystemet
              ska ha största möjliga avkastning. Han är alltså beredd att sänka
              pensionerna i jämförelse med det system som vi har i dag. All
              historisk erfarenhet säger att om vi vill spara på lång sikt är
              aktierna ett av de absolut bästa sätten att få bra avkastning
              på pengarna. Jag skulle gärna vilja höra Kalle Larsson hålla torgmöten
              där han säger till dem så lyssnar: Om jag får min vilja igenom
              tänker jag sänka din pension.
            </seg>
            <seg n="5d0fc894">
              Det finns några punkter som har tagits upp i debatten och som
              jag vid sidan av detta tänkte kommentera något närmare.
            </seg>
            <seg n="85b170e2">
              En gäller kulturarbetarnas pensioner, som jag tycker det är viktigt
              att vi tar upp i betänkandet. Där finns det motioner. Kulturutskottet
              har behandlat frågan och har sagt att det är bra att det sker
              en utredning. Jag tror att vi alla är överens om att kulturarbetare
              och andra motsvarande grupper har en särskild situation som vi
              måste lösa. Ingen av oss har den perfekta lösningen här i dag.
              Jag har inte heller sett den i den reservation som Miljöpartiet
              har lagt, utan Miljöpartiet vill också ha en fortsatt utredning.
              Varför man ändå måste ha en reservation om man säger att vi måste
              ha en utredning överlämnar jag naturligtvis åt Miljöpartiet att
              reda ut.
            </seg>
            <seg n="5912284a">
              Sedan har Kurt Kvarnström tagit upp frågan om förtidspensionerna
              och huruvida dessa skulle vara ett brott mot pensionsöverenskommelsen.
              Som alla vet för vi diskussioner och försöker lösa den här frågan
              i gott samförstånd mellan de fem partier som står bakom pensionsöverenskommelsen.
              Jag ser fram emot de överläggningarna och är övertygad om att
              om vi alla visar god vilja kan vi lösa frågan. Får jag dock i
              det här sammanhanget säga att argumentet att det som regeringen
              har gjort skulle strida mot livsinkomstprincipen är felaktigt.
              Också med den förändring som regeringen nu har genomfört kommer
              de som är förtidspensionärer att få en högre pension i förhållande
              till den inkomst som de faktiskt har tjänat in under livet. Sedan
              kan vi tycka olika om det är bra eller dåligt i sak, men att det
              skulle bryta mot livsinkomstprincipen är ett felaktigt argument.
            </seg>
            <seg n="23dd7530">
              Kurt Kvarnström tar också upp frågan om garantipensionen och
              hur det ska bli med den. Det enklaste svaret på det är att det
              får Kurt Kvarnström se när regeringen lägger fram sin vårproposition.
              Jag noterade också att Kurt Kvarnström, som efterfrågade tydliga
              och klara svar från regeringspartierna, själv inte kunde ge något
              tydligt svar. Det enda besked vi fick från Kurt Kvarnström var
              att Socialdemokraterna åtminstone inte var emot att garantipensionen
              skulle höjas. Det är ett besked, men vi fick inget besked om Socialdemokraterna
              verkligen tänkte agera för att garantipensionen skulle höjas.
            </seg>
            <seg n="3c7dba27">
              Så länge som Socialdemokraterna själva inte kan precisera sin
              hållning i frågan, kanske man ska vara lite försiktig med att
              kritisera regeringspartierna för att inte ha några tydliga svar.
            </seg>
            <seg n="41abc522">
              Frågan om friåret har smugit sig in i den här debatten. Det är
              något egendomligt med tanke på att vi debatterar pensionsfrågor.
              Men det finns en koppling däremellan, för friåret ledde ju till
              att många människor under en period fick betydligt lägre inkomster,
              vilket ledde till att de också fick lägre pensioner. På så sätt
              hör frågorna samman. Friåret var en både moralisk och ekonomisk
              katastrof. Det var en tankelapsus av största dignitet.
            </seg>
            <seg n="7448d1fc">
              Lösningen på problemet med ett stort utanförskap, stora problem
              med att människor känner sig utanför i det svenska samhället och
              inte känner sig behövda, är inte att vi ska arbeta mindre. Det
              är arbete som skapar välfärd. Arbete skapar bra förutsättningar
              också för pensioner. Vi behöver inte ha mer ledighetsreformer
              i Sverige. Vi behöver mer reformer som skapar arbete.
            </seg>
            <seg n="6700a5b8">
              Till sist har frågan om demokratiaspekten av processen för att
              ta fram ett nytt pensionssystem tagits upp av flera talare. Jag
              tänker bara säga något kort om detta.
            </seg>
            <seg n="c84bd7dd">
              Gunvor G Ericson var inne på att den här frågan inte fick debatteras,
              att det gjordes upp i slutna rum. Det är väldigt märkligt att
              ta upp detta just en dag som denna när vi gör just det som Gunvor
              G Ericson förespråkar, att vi debatterar den. Det är fullt möjligt
              att ställa interpellationer och skriftliga frågor till statsråd,
              och Miljöpartiet kan kräva en extra riksdagsdebatt. Det finns
              alla möjligheter att kräva debatt om den här frågan. Och vill
              Gunvor G Ericson ha en annan debatt med mig om pensionssystemet
              utanför denna kammare, ställer jag upp när som helst. Säg bara
              till, så ska vi nog försöka hitta en tid!
            </seg>
            <seg n="2f5b0b12">
              Kalle Larsson har problem med sin position i kontroll- och genomförandegruppen.
              Å ena sidan är det nya pensionssystemet så vedervärdigt och måste
              omedelbart ändras, å andra sidan vill han sitta med och ratta
              i systemet. Det är en position som är, precis som Solveig Zander
              varit inne på, rätt svårbegriplig. Jag har också märkt glidningar
              i Kalle Larssons argumentation i de replikskiften som tidigare
              har varit. Nu är tydligen det huvudsakliga problemet att det i
              betänkandetexten hänvisas till att det finns en kontrollgrupp
              som eventuellt skulle kunna jobba med vissa frågor. Kalle Larsson
              kan gärna få säga emot mig, men jag skulle tro att Kalle Larsson
              skulle bli ännu mer ilsken och kritisk om vi hade en kontrollgrupp
              där vi diskuterade de här frågorna och detta inte nämndes. Det
              hade för min del varit en mer rättmätig kritik om det skulle smusslas
              undan, om vi inte skulle låtsas om att det fanns en arbetsgrupp.
              Jag tycker att det här är ett mer demokratiskt smakfullt alternativ.
            </seg>
            <seg n="5c19494a">
              Avslutningsvis, fru talman, ber jag för sakens skull att få yrka
              bifall till propositionen och avslag på samtliga motioner och
              reservationer.
            </seg>
          </u>
          <note type="speaker" n="e6ccca0d">
            Anf. 109 KALLE LARSSON (v) replik:
          </note>
          <u who="kalle_larsson_7fdd7a" xml:id="i-9504cd2e9047185f-9" n="6da1ef97">
            <seg n="d9a8914d">
              Fru talman! Låt mig börja med att korrigera Tobias Krantz på
              en punkt. Jag är inte ilsken, jag är förbannad. Skillnaden ligger
              här i att det är en genuin kritik som är ganska väl grundad. Det
              är ingen tillfällig ilska över något utan det handlar om att vara
              långsiktigt förbannad, om vi ska göra en skiljelinje mellan dessa
              saker.
            </seg>
            <seg n="17e8405a">
              Jag tycker att jag var tydlig i mitt replikskifte med att kritiken
              inte i huvudsak gäller den demokratiska legitimiteten för denna
              genomförande-kontroll-samrådsgrupp eller något sådant. Jag tycker
              att det finns en för statsvetare och andra av oss intressant diskussion
              att föra där, men jag förstår att mitt replikskifte inte räcker
              för att göra frågan rättvisa och lämnar den därför därhän.
            </seg>
            <seg n="159d6ace">
              Det problematiska med Tobias Krantz hela upplägg är att han vill
              införa arbetslinjen bakvägen. Det vore en sak om man såg till
              att full sysselsättning var målet för politiken, om man såg till
              att alla hade rätten till arbete. Då hade man ändå behövt fylla
              på med några år när människor fött barn, varit sjukskrivna eller
              gjort något annat i livet och se till att de perioder när de inte
              förvärvsarbetat blir pensionsgrundande.
            </seg>
            <seg n="376cf8c2">
              Nu går man den andra vägen. Man skapar egentligen ganska få arbeten.
              Konjunkturen hjälper till lite på traven vi såg redan under den
              tidigare majoritetens sista månader att konjunkturen var på väg
              i den riktningen. I stället låtsas man kunna genomföra arbetslinjen
              genom att skapa ökade incitament, som det brukar kallas, det vill
              säga ökad press på människor för att de annars inte har någon
              lust att arbeta. Det är just detta som ligger bakom. Om vi inte
              tar hela din livsinkomst som grund för din pension, kommer du
              att vilja arbeta mindre. Alltså tar vi hela livsinkomsten, så
              vi tvingar och pressar dig att arbeta mer, för egentligen har
              du ingen lust att arbeta. Är det riktigt uppfattat undrar jag,
              fru talman, att det är så Tobias Krantz uppfattar det?
            </seg>
          </u>
          <note type="speaker" n="fdbfcf2b">
            Anf. 110 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-4c96749dff65ac45-1" n="4c14296a">
            <seg n="91b844bc">
              Fru talman! Det finns en grundläggande skillnad mellan mig och
              Kalle Larsson i synen på pensionssystemet. Som jag sade i mitt
              anförande kan inget pensionssystem långsiktigt överleva om utgifterna
              är större än inkomsterna. Så är det. Det enda som gör att vi långsiktigt
              kan skapa välfärd och goda pensioner är att så många som möjligt
              arbetar och också att fler människor arbetar längre. I det senare
              fallet är det dessutom så att medellivslängden ökar, så vi borde
              rimligtvis kunna jobba längre i genomsnitt. Sedan finns det naturligtvis
              människor som inte kan göra det, men genomsnittligt borde vi kunna
              jobba längre.
            </seg>
            <seg n="715625af">
              Kalle Larsson försöker hela tiden undvika att de här tydliga
              sambanden finns: att arbete skapar förutsättningar för välfärd,
              att arbete skapar förutsättningar för pensioner. Kalle Larsson
              försöker låtsas som att vi kan ha hur höga pensioner som helst
              även om vi inte arbetar. Det är Kalle Larssons hela argumentation
              när han förespråkar det så kallade reformerade ATP-systemet. Det
              här måste Kalle Larsson försöka reda ut för sig själv och för
              alla dem som lyssnar: Hur ska ett alternativt pensionssystem se
              ut som inte bygger på att vi arbetar så länge som möjligt och
              att så många som möjligt arbetar? Det är ändå det som är grunden
              för att vi ska ha bra pensioner. Vi kan diskutera teknikaliteter
              fram och tillbaka, men i grunden är det detta som det nya pensionssystemet
              bygger på. Det som är poängen med det är också att den enskilde
              ser de tydliga sambanden direkt i sitt orangegula kuvert som kommer
              regelbundet och där dessa tydliggörs. Problemet med det gamla
              systemet var att de enskilda individerna inte såg detta samband.
            </seg>
            <seg n="c284a857">
              Nu syns detta tydligt. Det innebär att vi alla blir medvetna
              om att dessa grundläggande ekonomiska samband finns. Vad Kalle
              Larsson försöker göra är att låtsas som att sambanden inte existerar
              och försöker utlova högre pensioner än vad han rimligen kan erbjuda.
            </seg>
          </u>
          <note type="speaker" n="28aed010">
            Anf. 111 KALLE LARSSON (v) replik:
          </note>
          <u who="kalle_larsson_7fdd7a" xml:id="i-9504cd2e9047185f-10" n="6da1ef97">
            <seg n="ddbd1173">
              Fru talman! Ett välbekant debattrick är att säga något fullständigt
              självklart och sedan låtsas som att ens motståndare inte håller
              med om det. Jag ska ge ett exempel. Tobias Krantz slips är blå.
              Om han försöker vägra att säga att den är blå är det faktiskt
              han som måste förklara sig. Han påstår här att den är i någon
              annan färg, men att den är blå ser vi ju. Det är samma argumentation
              som Tobias Krantz nu använder.
            </seg>
            <seg n="94745b16">
              Ingen har ifrågasatt att det finns en koppling mellan hur många
              som arbetar och vilka möjligheter till framtida pensioner vi har.
              Det är ju en självklarhet. Ingen har företrätt att vi skulle ha
              kvar det gamla ATP-systemet i oförändrad form. Vi har tvärtom
              lagt fram förslag på hur det skulle kunna reformeras. Och vi har
              på en rad andra områden lagt fram förslag om hur rätten till arbete
              och full sysselsättning som mål för den ekonomiska politiken skulle
              kunna genomföras, så det finns ingen principiell oenighet där.
            </seg>
            <seg n="8085ac18">
              Däremot är problemet för Tobias Krantz att han har uppfattningen
              att det måste synas i det orangegula kuvertet vilken pension man
              får för att man ska ha lust att arbeta ihop till den. Jag har
              inte den uppfattningen. Min människosyn är en annan. Jag är ganska
              övertygad om att människor vill delta, vill arbeta, vill vara
              en del av samhällsgemenskapen på det sätt som ett arbete faktiskt
              innebär. Sedan kräver man också rimliga löner och vettiga arbetsvillkor,
              men i grunden är människor, om de får chansen, väldigt positiva
              till att delta i arbete.
            </seg>
            <seg n="41950f81">
              Tobias Krantz sade i sitt anförande att samma princip gäller
              här som för övriga socialförsäkringar. Det är precis det som det
              inte gör. Socialförsäkringarna bygger på att du får en viss ersättning
              när du blir sjuk till exempel. Här bygger det på att du får en
              viss ersättning om du har jobbat ett visst antal år. Inom de övriga
              socialförsäkringarna kvalificerar du dig och har sedan tillgång
              till systemen.
            </seg>
            <seg n="870f0587">
              Nej, med tanke på en tidigare debatt, det enda friår vi behöver
              är ett för den borgerliga regeringen.
            </seg>
          </u>
          <note type="speaker" n="3b414549">
            Anf. 112 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-4c96749dff65ac45-2" n="4c14296a">
            <seg n="0c59aa46">
              Fru talman! Självfallet finns det skillnader mellan pensionssystemet
              och de övriga socialförsäkringssystemen. Men det som är avgörande,
              och som handlar om solidaritetsprincipen, är att vi alla ingår
              i systemet. Också de som har sämre hälsa får tillgång till pensionssystemet
              och straffas inte för att de har sämre hälsa beroende på saker
              och ting som exempelvis en privat försäkringsgivare skulle ta
              hänsyn till när pensionen bestämdes. Poängen är riskspridningen
              i systemet som liknar den i övriga socialförsäkringssystem.
            </seg>
            <seg n="65b5f739">
              Kalle Larsson säger att vi alla är överens om att arbete skapar
              välfärd och förutsättningar för pensioner. Ändå ägnade Kalle Larsson
              stora delar av sitt anförande och stor del av sin repliktid till
              att argumentera mot det förkastliga i livsinkomstprincipen som
              handlar just om detta. Arbetar vi mer och längre dels att fler
              personer arbetar, dels att varje enskild person arbetar längre
              skapas förutsättningar för bättre pensioner. Det sambandet kommer
              vi inte ifrån, men det är det sambandet som Kalle Larsson vill
              slå sönder genom att byta bort livsinkomstprincipen mot någon
              annan princip, kanske den gamla 1530-principen som Kalle Larsson
              tidigare talade om.
            </seg>
            <seg n="b2eecc34">
              En av de stora fördelarna med att ha livsinkomstprincipen inbyggd
              i systemet är att det är en princip som vi aldrig kan komma ifrån.
              Får fler människor arbete och varje människa arbetar längre får
              vi större möjligheter till goda pensioner. Det är en av de stora
              fördelarna med systemet, och det är det som Kalle Larsson vill
              slå sönder.
            </seg>
            <seg n="5736c751">
              Jag tror att människor vill arbeta. Det är därför som vi i regeringen
              har lagt om politiken. Fler människor ska få chansen att arbeta,
              en chans som den gamla majoriteten inte lät människor få i tillräckligt
              stor utsträckning.
            </seg>
          </u>
          <note type="speaker" n="6344a699">
            Anf. 113 GUNVOR G ERICSON (mp) replik:
          </note>
          <u who="unknown" xml:id="i-c46fa1245b5a5b11-7" n="ea916b53">
            <seg n="3ef0841b">
              Fru talman! Om jag börjar med diskussionen om pensioner och kravet
              på att komma in på arbetsmarknaden så var det utifrån det som
              jag lyfte fram debatten om friår och möjligheten att se friår
              som ett sätt för fler människor att få in en fot på arbetsmarknaden.
              Jag vill bara tydliggöra det.
            </seg>
            <seg n="413a5ad3">
              Det är intressant att se att friår väcker så otroligt mycket
              känslor och att det uppenbarligen är svårt för liberaler att acceptera
              att våga tänka nytt.
            </seg>
            <seg n="da292e63">
              Jag begärde ordet för att jag reagerade på uttrycket som Tobias
              Krantz använde i sitt inledningsanförande om att utgifterna ekonomiskt
              måste gå ihop. Ja, det anser Miljöpartiet också. Men vi kan inte
              bara räkna utgifterna i monetära termer, vi måste också se till
              de sociala termerna. Ett liv i social utslagning leder också på
              sikt till monetära kostnader.
            </seg>
            <seg n="4effbf99">
              Står Folkpartiet för solidaritet med dem som har kommit till
              vårt land på äldre dagar och med den som inte har kommit in på
              arbetsmarknaden? Står ni för solidaritet med dem som inte kan
              piskas in på arbetsmarknaden genom sänkta ersättningar?
            </seg>
            <seg n="6349143e">
              Kulturarbetarna var också en fråga som du lyfte fram och hänvisade
              till mig. Jag sade att jag tyckte att det behövdes ett tillkännagivande.
              Vi tycker inte att det bara ska gälla kulturarbetarna. Det är
              bra att man breddade det. Men det ligger ingen motsättning i att
              bifalla motionen som vill titta på kulturarbetarna och göra en
              översyn. Varför kan man då inte göra ett tillkännagivande till
              regeringen om denna översyn av kulturarbetares med fleras situation?
            </seg>
          </u>
          <note type="speaker" n="9cae35b8">
            Anf. 114 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-4c96749dff65ac45-3" n="4c14296a">
            <seg n="cb6fd62c">
              Fru talman! Vi börjar bakifrån. Jag recenserar i den meningen
              inte Miljöpartiet. Miljöpartiet får göra som Miljöpartiet vill.
              Men jag hade tyckt att det hade varit konstigt om jag hade samma
              uppfattning som majoriteten och ändå valde att lämna en reservation.
              Men det är som sagt upp till Miljöpartiet att hantera den frågan.
            </seg>
            <seg n="9d6a93e1">
              Gunvor G Ericson lanserar friåret som en ny tanke, men det är
              en otroligt gammal tanke, nämligen att välfärd skapas genom att
              vi delar på jobben. Jag tillhör dem som tror att välfärd växer
              fram om vi får fler människor att arbeta och att jobb är någonting
              som inte ska ransoneras utan som så många som möjligt ska få ta
              del av. Ju fler människor som arbetar, desto större möjlighet
              har vi till god välfärd.
            </seg>
            <seg n="99e16684">
              Miljöpartiet har en annan uppfattning. De tror att jobb är något
              som ska ransoneras, att det finns en viss mängd jobb och dem ska
              vi solidariskt dela på. Det är i grunden helt fel tänkt. Det är
              en mycket gammal tanke och inte uttryck för något nytänkande.
            </seg>
            <seg n="da36484e">
              Det leder också till konstiga moraliska signaler. Många av dem
              som fick chansen till friår var unga människor. Trots att det
              när reformen genomfördes sades att det skulle vara människor som
              hade jobbat och kämpat ett helt yrkesliv som skulle få friår var
              det många unga människor som fick ta del av det. Det var ungdomar
              som fick som första signal i arbetslivet att de inte behövde arbeta.
              När alla andra människor gick upp klockan åtta en måndag morgon
              för att släpa sig till jobbet, trots att det kanske känns tungt
              en februarimorgon och de hellre skulle ligga på en strand i Thailand,
              fick vissa människor ganska många tusenlappar i månaden för att
              vara lediga.
            </seg>
            <seg n="0f8c1855">
              Vad är det för moraliska signaler som vi sänder ut i samhället
              till unga människor om det ska handla om att vara ledig så mycket
              som möjligt? Ska vi klara framtidens välfärd och ha goda pensioner
              måste fler människor arbeta. Vi kan inte vila oss ur den arbetslöshetskris
              som ni har skapat. Vi måste jobba oss ur den.
            </seg>
          </u>
          <note type="speaker" n="72c7d1f7">
            Anf. 115 GUNVOR G ERICSON (mp) replik:
          </note>
          <u who="unknown" xml:id="i-c46fa1245b5a5b11-8" n="ea916b53">
            <seg n="4fcfa2ff">
              Fru talman! Det är intressant att höra Folkpartiet som en moralens
              väktare.
            </seg>
            <seg n="43ef6e0b">
              När det gäller arbete menar och tror vi att människan vill och
              kan ta ansvar och inte vill något hellre än att kunna försörja
              sig själv. Det handlar om olika människosyn. Vi tror faktiskt
              att människor kan ta det ansvaret om de ges möjligheten att växa
              i det.
            </seg>
            <seg n="fc3cd87a">
              Friår hade en stor effekt sett till det antal individer som kom
              in på arbetsmarknaden med hjälp av friår. Ni fokuserar på dem
              som var lediga, vi fokuserar på dem som fick jobben. Dessutom
              kan vi se att personer som fick möjlighet till friår, som kanske
              hade jobbat i kommunal sektor i många år, kände det som en möjlighet
              till en nystart och en utveckling i sin professionella roll eller
              till att starta ett eget företag inom en helt annan bransch. Vi
              ser inget problem med det. Vi ser det snarare som en utvecklingsmöjlighet
              för människor. Och om det nu innebär att enskilda individer som
              inte annars hade kommit in på arbetsmarknaden får plats på arbetsmarknaden
              ser vi det som en del av ett pussel. Det är inte en absolut lösning
              för alla, det är en del i ett större pussel.
            </seg>
            <seg n="e927242b">
              Ni fem partier som står bakom pensionssystemet talar ganska tyst
              om att man egentligen inte vet vad man kommer att få i pension.
              Visserligen får man det orange kuvertet men det är en prognos.
              Går man ut och frågar människor på stan är det inte självklart
              att de känner till effekterna och hur de ska få ihop totalsumman
              på slutet, trots det orange kuvertet. Det är ett svåröverskådligt
              system som behövs göras tydligare. Det kanske till och med är
              så att det handlar om ett slags grundpension för väldigt många.
              Vågar ni säga det högt?
            </seg>
          </u>
          <note type="speaker" n="448b1ec2">
            Anf. 116 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-4c96749dff65ac45-4" n="4c14296a">
            <seg n="bdb30a84">
              Fru talman! Jag börjar med den sista delen först. Gunvor G Ericson
              säger att man i det nya systemet inte vet exakt vad man får för
              pension.
            </seg>
            <seg n="cd037137">
              Jag utgår från att Gunvor G Ericson jämförde med ett annat tänkt
              alternativt system, antingen något slags variant av det gamla
              systemet eller något nytt tänkt system. Det intressanta är att
              Gunvor G Ericson inte presenterar något eget samlat system som
              vi som står bakom pensionsöverenskommelsen kan granska. Vi kan
              inte jämföra olika system eftersom Gunvor G Ericson inte har presenterat
              något.
            </seg>
            <seg n="66da256a">
              Om vi utgår från det system som fanns tidigare, och en tänkbar
              reform av det, kunde man inte heller i det gamla systemet veta
              exakt vilken pension man skulle få, just av den anledningen att
              det inte var långsiktigt ekonomiskt hållbart. Visst kunde man
              formellt få ett besked om hur mycket man skulle få i pension,
              men om systemet inte var långsiktigt ekonomiskt hållbart och politikerna
              ändå så småningom måste ändra på reglerna och kanske sänka pensionerna
              visste man inte heller vilken pension man skulle få.
            </seg>
            <seg n="e554d73b">
              Poängen med detta system är att det ger större förutsägbarhet
              och de enskilda medborgarna vet vad det är som gör att man kan
              få en högre pension om man vill, vilket de flesta förstås vill.
            </seg>
            <seg n="2bb2c311">
              Det är ett par faktorer som påverkar detta, dels den allmänna
              ekonomiska tillväxten, dels att man som enskild individ kan påverka
              pensionen genom att arbeta längre. På så sätt är det nya systemet
              bättre än det gamla ATP-systemet och olika tänkbara varianter
              av det.
            </seg>
            <seg n="66fccb71">
              Gunvor G Ericson återvänder till frågan om jobben. Jag talar
              gärna om jobbpolitiken. Det var ett av Miljöpartiets, Vänsterpartiets
              och Socialdemokraternas allra största misslyckanden under den
              förra mandatperioden. Trots brinnande högkonjunktur fortsatte
              utslagningen av människor från arbetslivet. Förtidspensioneringarna
              ökade, sjukskrivningarna ökade och allt fler människor slogs ut
              från arbetsmarknaden. Därför genomför regeringen sådana saker
              som nystartsjobb, förenklingar för företagen och lägre skatter
              på olika sätt för människor som arbetar.
            </seg>
          </u>
          <note type="speaker" n="118736ec">
            Anf. 117 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-03bc271d98de314a-7" n="fab0c3c3">
            <seg n="83bd595f">
              Fru talman! Jag vill först tacka Tobias Krantz för det erkännande
              vi fick. Historien är att den tidigare borgerliga regeringen hade
              försatt sig i en ganska omöjlig ekonomisk situation. Vi tog i
              det läget ett stort ansvar för landets pensionärer och landets
              invånare över huvud taget. Det var grunden till att vi träffade
              överenskommelsen en gång i tiden. Det är viktigt att påminna om.
            </seg>
            <seg n="43009cad">
              Jag kommer tillbaka till min diskussion om livsinkomstprincipen.
              Många av oss upplever ett behov av att, när det finns utrymme,
              successivt förbättra pensionssystemet. Det första ni gör i regeringsställning
              är att försämra pensionssystemet för en väldigt stor grupp.
            </seg>
            <seg n="04267900">
              Vi hade många diskussioner och många funderingar om på vilket
              sätt var och en ska bidra och hur mycket avgifterna direkt från
              arbetsgivarna ska belastas för att vi ska bygga ett stabilt system.
              Vi landade så småningom på de 7 procent som var och en står för.
              Det är mitt sätt att se på detta. Det är en viktig del i den livsinkomstprincip
              som vi har som grund för detta. Jag tycker att det är viktigt
              att upprätthålla den.
            </seg>
            <seg n="7140fa80">
              Ni rycker undan mattan för den här stora gruppen. Det är mer
              än en halv miljon människor som påverkas av det förslag som ni
              har drivit igenom.
            </seg>
            <seg n="173beacd">
              Jag var tydligen otydlig när jag deklarerade min ståndpunkt när
              det gäller garantipensionen. Om jag inte minns alldeles fel sade
              jag att när vi har återställt nivån för förtidspensionärerna är
              vi också beredda att titta på garantipensionen och bostadsbidragen.
              Det är lite förvånande att Tobias Krantz säger: Du får besked
              i vårpropositionen. Är det på det sättet som alliansen tänker
              fortsätta att driva pensionsfrågan?
            </seg>
          </u>
          <note type="speaker" n="3d247e43">
            Anf. 118 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-4c96749dff65ac45-5" n="4c14296a">
            <seg n="4c19d4cb">
              Fru talman! Jag börjar med den sista frågan. Mitt besked är inte
              mindre klargörande än Kurt Kvarnströms. Vi får inte heller under
              den här debatten besked av Kurt Kvarnström om hur han ser på om
              det ska bli en höjning av garantipensionen. Kurt Kvarnström svävar
              också på målet om hur Socialdemokraterna tänker prioritera den
              här frågan i sin budgetmotion, som jag utgår ifrån att Socialdemokraterna
              tänker lägga fram i samband med att den borgerliga regeringen
              lägger fram sin proposition.
            </seg>
            <seg n="14c92a7b">
              Det är bra att avkräva besked och kritisera för bristande besked,
              men man kanske då ska ha ett eget besked att lämna. Det har inte
              Kurt Kvarnström. Han säger att vi ska vara beredda att titta på
              det. Vi är beredda att titta på allt. Det intressanta är, precis
              som har klargjorts tidigare i debatten, vilka prioriteringar man
              gör. Det kommer Kurt Kvarnström att få se i vårpropositionen.
              Vi som tillhör regeringssidan kommer att få se Socialdemokraternas
              prioriteringar i deras vårbudgetmotion. Då får vi se om de högtidliga
              orden efterlevs.
            </seg>
            <seg n="76ef880d">
              När det gäller livsinkomstprincipen vill jag säga att vi nu för
              diskussioner om förtidspensionärernas ålderspensionsrätt. Jag
              är övertygad om att vi kommer att komma överens. Jag har uppfattat
              konstruktiva tag från alla sidor. Alla är överens om att det är
              viktigt att slå vakt om pensionssystemet.
            </seg>
            <seg n="0091adb4">
              Man kan vara för eller emot. Jag respekterar hållningen. Det
              jag vände mig mot var argumentet att det skulle bryta mot livsinkomstprincipen.
            </seg>
            <seg n="b2ca8555">
              Också med den sänkning från 93 procent till 80 procent som den
              borgerliga regeringen har genomfört när det gäller förtidspensionärernas
              pensionsrätt får de högre pension i förhållande till sin inkomst
              än vad andra grupper i samhället får. Det kan inte rimligen anses
              som ett brott mot livsinkomstprincipen. Alla inkomster i livet
              räknas också för förtidspensionärerna.
            </seg>
            <seg n="a017834c">
              På den punkten kan jag inte hålla med Kurt Kvarnström.
            </seg>
          </u>
          <note type="speaker" n="0d4f5513">
            Anf. 119 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-03bc271d98de314a-8" n="fab0c3c3">
            <seg n="78179ca9">
              Fru talman! Jag har tydligen svårt att framföra mitt tydliga
              besked på ett riktigt sätt. När vi har återställt nivån för förtidspensionärerna
              finns det ekonomiskt utrymme att fortsätta att diskutera garantipensionerna.
              Jag sade också att ni i en tidigare debatt har lyft upp frågan
              att återkomma under mandatperioden när det gäller bostadsbidragen.
            </seg>
            <seg n="3a6cea11">
              Jag tycker att de frågorna hör ihop när vi pratar om de personer
              som har låga pensioner och om att förbättra systemet i den änden.
            </seg>
            <seg n="b62f0604">
              Jag tycker att det är lite förvånande att Folkpartiet inte följer
              inkomstbortfallsprincipen och de grunder i våra socialförsäkringar
              som vi egentligen har varit rätt så överens om, nämligen att vi
              inte i vare sig pensionssystemet eller sjukförsäkringssystemet
              kommer ned på en grundtrygghetsnivå för dem som drabbas av svåra
              sjukdomar.
            </seg>
            <seg n="69791c17">
              Det förvånar mig att Folkpartiet inte tydligare ser den konsekvensen.
            </seg>
            <seg n="232f5031">
              Det handlar om att vi alla vill skapa utrymme för att förbättra
              pensionerna framöver. Då känns det lite magstarkt att vi för första
              gången med en god ekonomisk situation försämrar för en stor grupp
              och sänker pensionerna. Det är oerhört förvånande att man gör
              det.
            </seg>
            <seg n="da982e63">
              Jag har förstått att inget av de borgerliga partierna har någon
              uppfattning när det gäller Sjunde AP-fonden och PPM och utvecklingen
              på det området. Jag hade hoppats att vi skulle ha ett utbyte i
              de frågorna. Vi har fått en bred och bra information inför det
              betänkande som vi står bakom och där vi på några punkter är överens,
              åtminstone i texten.
            </seg>
          </u>
          <note type="speaker" n="30f5a556">
            Anf. 120 TOBIAS KRANTZ (fp) replik:
          </note>
          <u who="tobias_krantz_7ba907" xml:id="i-4c96749dff65ac45-6" n="4c14296a">
            <seg n="87e242db">
              Fru talman! Jag börjar från slutet. Det står i betänkandet att
              vi är beredda att diskutera förändringar av administrationen när
              det gäller premiepensionen.
            </seg>
            <seg n="ab76edf8">
              De fyra regeringspartierna och Socialdemokraterna är överens
              om att vi ska granska och utreda detta. Vi kan ju sätta i gång
              förhandlingarna här från talarstolen, om Kurt Kvarnström tycker
              att det är ett ändamålsenligt och effektivt sätt att lösa frågan.
              Jag tycker inte det. Jag tror att det är bättre att vi försöker
              lösa detta och komma fram till kloka lösningar i den form som
              skisseras i betänkandet och att de gemensamma organ som vi har
              inrättat för att hantera pensionsfrågorna får lösa dem.
            </seg>
            <seg n="ee61c1a6">
              Vi är beredda att konstruktivt delta i de diskussionerna och
              debatterna.
            </seg>
            <seg n="6e3b0297">
              Det är självklart viktigt och angeläget att höja nivån och standarden
              för dem som har det sämst ställt i samhället. På den punkten råder
              det inga skiljaktigheter. Det handlar naturligtvis om vilka prioriteringar
              som görs.
            </seg>
            <seg n="2f1a5a29">
              Jag konstaterar att det är en viktig målsättning för den nya
              regeringen att förhållandena för de sämst ställda pensionärerna
              ska förbättras. Det står i regeringsförklaringen, som Solveig
              Zander sade i ett tidigare inlägg.
            </seg>
            <seg n="10c6b292">
              Kurt Kvarnström får ingen vårbudgetproposition av mig här i dag.
              Jag konstaterar att inte heller Kurt Kvarnström har kunnat redogöra
              för om det socialdemokratiska budgetförslaget som kommer att läggas
              fram efter det att vårpropositionen har lagts fram kommer att
              innehålla en höjning av garantipensionen. På den punkten har vi
              inte heller fått något besked i dag.
            </seg>
            <seg n="5046117e">
              Kurt Kvarnström frågar om vår syn på socialförsäkringarna och
              pensionssystemet och om vi står bakom inkomstbortfallsprincipen.
              Svaret på frågan är ja. Vi är en av de starkaste tillskyndarna
              till att socialförsäkringarna ska bygga på principen om standardtrygghet.
              Det innebär en solidarisk utjämning av risker. Om man övergav
              den principen och lät alla teckna privata försäkringar skulle
              det leda till att de som löper stor risk att bli sjuka och har
              behov av att vara borta mycket från arbetsmarknaden skulle få
              betala mycket höga premier för sina sjukförsäkringar och eventuellt
              inte få någon försäkring alls. Ja, vi står bakom den principen.
            </seg>
          </u>
          <note type="speaker" n="15d222bb">
            Anf. 121 LARS GUSTAFSSON (kd):
          </note>
          <u who="lars_gustafsson_079038" xml:id="i-b46dedf7c4dda27c-0" n="e5af74c8">
            <seg n="bfcd7ec1">
              Fru talman! Det är bra att komma så här på slutet. Då kan man
              avgöra hur länge man ska behålla folk i kammaren och låta nästa
              utskott ta vid.
            </seg>
            <seg n="974cc255">
              Jag ska försöka avrunda detta med tanke på att mycket redan har
              sagts. Som vi redan har hört berör detta betänkande vissa delar
              i pensionssystemet. I huvudsak föreslås en del tekniska justeringar
              som de flesta ställer sig bakom. Det handlar om förmånligare försäkringstid
              vid beräkning av ålderspension i form av garantipension för personer
              med änkepension, förbättringar för efterlevandepension och änkepension
              för vissa personer med bostadstillägg och så vidare.
            </seg>
            <seg n="720bbc17">
              I tidigare debattinlägg har utskottets olika ställningstaganden
              och de reservationer som finns i betänkandet ventilerats. Jag
              väljer att enbart lyfta fram det som jag tycker är grundläggande
              för hela betänkandet.
            </seg>
            <seg n="bc373ea5">
              Den stabila grund som betänkandet egentligen vilar på är en pensionsöverenskommelse
              mellan fem riksdagspartier. Den varar därmed över tid.
            </seg>
            <seg n="b3f41d17">
              Därmed finns det också en stabil grund att bygga vidare på. Och
              representanter från andra länder som har studerat det svenska
              pensionssystemet framhåller hur bra vårt system är och fungerar.
              De tycker att det är ett föredöme för deras egna framtida pensionssystem.
            </seg>
            <seg n="a85a7d0c">
              Fru talman! Nu finns det inget system som en gång för alla är
              perfekt eller färdigt, utan det krävs återkommande justeringar
              efterhand. Den så kallade Genomförandegruppen, som har diskuterats
              här tidigare, som nu har avslutat sitt arbete måste få en fortsättning
              och kommer att få det. Alliansregeringen förbereder just nu tillsättandet
              av en ny grupp som ska ges i uppdrag att fortsätta arbetet där
              Genomförandegruppen slutade. Det finns fortsatt en del frågeställningar
              som man måste arbeta vidare med.
            </seg>
            <seg n="f6f953da">
              Vi kristdemokrater ser gärna att man i det fortsatta arbetet
              också ser över nivån och beräkningsgrunderna för garantipensionen.
              Nivån på garantipensionen måste höjas och uppräkningsreglerna
              harmoniseras med övriga indexeringar.
            </seg>
            <seg n="5b271086">
              Vårt nya pensionssystem bygger på en väl fungerande ekonomisk
              utveckling i samhället. Det är därför också viktigt att arbete
              och självförsörjning får ett ökat inslag i den förda politiken.
              Den nya regeringen har klart uttalat att man har en inriktning
              på arbetslinjen. Det är också den enda säkra grunden och tryggheten
              för det nya pensionssystemets funktion, trovärdighet och uthållighet.
            </seg>
            <seg n="fbaba300">
              Som vi tidigare har hört här har det varit en del diskussioner
              i olika ämnen. Men det finns ingen anledning för mig att kommentera
              det nu, utan jag avslutar mitt anförande med att yrka bifall till
              förslaget i utskottets betänkande.
            </seg>
          </u>
          <note type="speaker" n="a8abe381">
            Anf. 122 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-03bc271d98de314a-9" n="fab0c3c3">
            <seg n="172acd91">
              Fru talman! Garantipensionen förefaller vara den allra viktigaste
              frågan för Kristdemokraterna. Jag skulle vilja ställa en enkel
              fråga till Lars Gustafsson om garantipensionen i förhållande till
              förtidspensionärerna. Hur argumenterar du för arbetslinjen, som
              är så viktig för alliansen, i det sammanhanget? Jag ser förtidspensionen,
              eller sjuk- och aktivitetsersättningen som det heter, som mer
              kopplad till arbetslinjen än det rena bidraget blir i förhållande
              till en garantipension.
            </seg>
          </u>
          <note type="speaker" n="297522b0">
            Anf. 123 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-b46dedf7c4dda27c-1" n="e5af74c8">
            <seg n="63d71e5b">
              Fru talman! Den här regeringen avsatte 2 miljarder till lönebidragsanställningar
              för att just upprätthålla arbetslinjen. Vi talar ju ofta om människor
              som har deltidsarbete och så vidare. Så det har gjorts mycket
              för dessa människor. Vi har genomfört skattesänkningar för att
              de lättare ska komma in på arbetsmarknaden. Vi har tagit bort
              medfinansieringen för företagarna, vilket gör att dessa människor
              har lättare att komma in på arbetsmarknaden och att handikappet
              inte blir ett problem när de ska anställas som det var när man
              hade medfinansiering. Det finns många sådana delar som ingår i
              ett stort paket från regeringen.
            </seg>
            <seg n="f45fe0de">
              Det som har blivit huvudfixeringen är talet om sänkningen från
              93 procent till 80 procent. Men det stora problemet i det svenska
              samhället, vilket vi hörde i går när vi hade en hearing med Försäkringskassan,
              är att det finns människor som väntar sju åtta år på besked om
              huruvida de ska rehabiliteras. Akter försvinner, papper läggs
              undan, och fel besked ges. Detta är ett stort problem som man
              måste ta itu med. Och det ska inte skyllas på någon regering eftersom
              det handlar om myndighetsutövning. Men på punkt efter punkt försöker
              vi bearbeta de brister som har funnits och förbättra detta.
            </seg>
            <seg n="0cafaa2b">
              Vi hörde tidigare att det talades om friår. Om man räknar ut
              hur mycket den som väljer att ta ett friår får i pensionsgrundande
              inkomst så är det 74 procent. Den personen får 80 procent av lönen,
              och 93 procent av detta blir ungefär 74 procent netto. Om man
              ska tala om arbetslinjen så tycker jag att den här regeringen
              verkligen försöker att sätta arbetslinjen i fokus och försöker
              att få in dem som står utanför arbetsmarknaden. Jag har exempelvis
              talat mig varm för Socsamförsök för att försöka få människor som
              står utanför systemet att komma in på arbetsmarknaden så att de
              får en egenförsörjning och en hundraprocentig inkomst eller åtminstone
              del av en riktig inkomst. Därmed får de också en bättre pension.
            </seg>
          </u>
          <note type="speaker" n="84310584">
            Anf. 124 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-03bc271d98de314a-10" n="fab0c3c3">
            <seg n="f8cfe33d">
              Fru talman! Många av de saker som Lars Gustafsson nämner har
              vi inte delade uppfattningar om, till exempel att ge olika former
              av stöd till människor som behöver det. Arbetslinjen är nämligen
              väldigt stark och har varit det, och det är fortsatt en väldigt
              viktig faktor.
            </seg>
            <seg n="f1dafd55">
              Men du svarade inte alls på min fråga, nämligen hur man så att
              säga kan sätta en garantipension före det som är kopplat till
              jobb.
            </seg>
            <seg n="5d25cd09">
              Det är ändå så att de människor som drabbas av sjukdom tjänar
              in mindre pengar till sin pension än de människor som har ett
              riktigt jobb. De förlorar alltså inte bara skillnaden mellan lön
              och sjukpenning, utan de förlorar också en del av sin pension
              när de är sjuka. Det tror jag att väldigt många människor är medvetna
              om i dag. Då tycker jag att det är orättfärdigt att de ska förlora
              ännu mer. Jag ser detta väldigt starkt kopplat till att man faktiskt
              har en drivkraft att komma tillbaka.
            </seg>
            <seg n="56a3bd62">
              När det gäller de stöd som finns i olika sammanhang skulle vi
              kunna tala länge om de finansiella samordningsförsök som sker
              i dag. Dessvärre tycker jag att Försäkringskassan med regeringens
              riktlinjer snävar in detta område så enormt mycket redan under
              detta år att möjligheterna att fortsätta att utveckla finansiell
              samordning inte finns. Man har satt ett tak ute i de olika länen
              när det gäller vilka pengar som får användas för att utveckla
              finansiell samordning. Det beklagar jag verkligen. Den diskussionen
              skulle jag gärna föra. Där tror jag nämligen att det finns en
              väg för väldigt många människor att komma tillbaka till ett riktigt
              jobb. Men det behövs mer stöd än ekonomiska bedömningar från myndigheterna
              för att hjälpa människor tillbaka till arbetslivet.
            </seg>
            <seg n="46dd3268">
              Men såvitt jag har förstått står Lars Gustafsson vid en prioritering
              som innebär att garantipensionen är viktigare än att de som drabbas
              av svåra sjukdomar också får en hyfsad pension.
            </seg>
          </u>
          <note type="speaker" n="ed51a900">
            Anf. 125 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-b46dedf7c4dda27c-2" n="e5af74c8">
            <seg n="8c10d9ce">
              Fru talman! Det är en mycket märklig debatt. Vi hörde Kurt Kvarnström
              i ett tidigare replikskifte säga att det är 500 000 människor,
              alltså en halv miljon, som berörs i Sverige. Men hur många av
              dessa förtidspensionärer får del av just en höjning av garantipensionen?
              Det är precis därför som vi ägnar oss åt dem som har det sämst.
              Och jag träffar många sådana människor. Det är därför som vi från
              Kristdemokraterna och från andra partier tycker att det är viktigt
              att höja den för de sämst ställda eftersom det är dem som vi är
              mest angelägna om. Samtidigt gör vi insatser för människor som
              har stått utanför arbetsmarknaden och som försöker komma tillbaka
              till arbetet.
            </seg>
            <seg n="2d24473d">
              Vi har nyss hört utredaren Anna Hedborg tala om hur många människor
              som förhindras att komma tillbaka till jobb genom de system som
              finns. På Försäkringskassan finns det i dag inte ens en möjlighet
              att redovisa hur många människor som håller sig kvar i sjukskrivning
              och som är arbetslösa. De vågar inte övergå från att vara sjukskrivna
              till att ställa sig i en arbetslöshetskö därför att de är rädda
              att hamna utanför och att gå från en ersättningsnivå på 80 procent
              till en ersättningsnivå på 65 procent. Det är inte vi som har
              hittat på detta. Vi försöker faktiskt göra det bästa av detta.
              Sedan kan man diskutera huruvida ersättningsnivån för de förtidspensionerade
              ska vara 80 procent eller 93 procent. Men det är å andra sidan
              en något sekundär situation jämfört med en halv miljon människor
              som i dag står utanför, och dessa människor har vi faktiskt ärvt
              av er.
            </seg>
          </u>
          <note n="b14d7547">
            Överläggningen var härmed avslutad.
          </note>
          <note n="d0191e7d">
            12 § Allmänna motioner om inkomstskatter m.m.
          </note>
          <note n="6fa4b9c9">
            Föredrogs
          </note>
          <note type="speaker" n="bd59ecc5">
            Anf. 126 ANNICKA ENGBLOM (m):
          </note>
          <u who="annicka_engblom_d23a4d" xml:id="i-be1adb0ca8f70edc-0" n="58def0fc" next="i-3bba77a78c4e3f11-0">
            <seg n="4f8e5ef8">
              Fru talman! Det svenska skattetrycket är högst i världen. Höga
              skatter minskar människors trygghet. Höga skatter minskar också
              människors frihet och oberoende. Utan möjlighet att bygga upp
              ekonomiska reserver blir människor som mister sitt jobb eller
              genomgår andra förändringar i livet otrygga.
            </seg>
            <seg n="0c945740">
              Ett system med höga skatter driver betydande mängder kapital
              ut ur landet samtidigt som det dämpar företagandet i landet, kapital
              som skulle kunna stanna i landet och skapa nya arbetstillfällen.
            </seg>
            <seg n="3ce8f74b">
              De höga skatterna minskar köpkraften och gör det dyrt för privatpersoner
              att anlita hjälp med vardagssysslor, till exempel hjälp i hemmet.
              I praktiken är det bara förmögna personer som har råd att betala
              vitt för hushållsnära tjänster. Så kommer det inte att bli i framtiden.
            </seg>
            <seg n="2e1a6e09">
              Ett system med höga skatter gynnar brottslighet och svartarbete.
              En skatt ska vara rättvisande och välmotiverad för att människorna
              som betalar den ska känna förtroende för den. Medborgarna måste
              tydligt kunna följa och se att den inbetalade skatten används
              på ett så optimalt sätt som möjligt för det som vi har gemensamt
              i samhället. Här, förstår ni, har vi mycket att göra.
            </seg>
            <seg n="fa67aae1">
              Alliansens långsiktiga vision är att sänka skattetrycket rejält.
              Denna sänkning måste ske på ett ansvarsfullt sätt och gå hand
              i hand med starka offentliga finanser som säkerställer ett uthålligt
              lägre skattetryck.
            </seg>
            <seg n="f47b927b">
              Målet är att den offentliga sektorns bruttoskuld sänks och möjliggör
              stabila skattesatser på en märkbart lägre nivå i förhållande till
              hur det är i dag. På så sätt skapas de bästa förutsättningarna
              för en hög och uthållig tillväxt och för en rättvis välfärdsutveckling.
            </seg>
            <seg n="8d473704">
              För alliansen är det självklart att välfärden ska finansieras
              av oss alla via skatter.
            </seg>
          </u>
          <note n="de39626c">
            Fru talman! Skatteutskottets betänkande 10 omfattar 39 motioner,
            och till betänkandet har fogats 13 reservationer.
          </note>
          <u who="annicka_engblom_d23a4d" xml:id="i-3bba77a78c4e3f11-0" n="58def0fc" prev="i-be1adb0ca8f70edc-0">
            <seg n="ae551569">
              Skatteutskottet föreslår att riksdagen riktar ett tillkännagivande
              till regeringen angående värdering av förmån av fri bil. Skatteutskottet
              anser att alkolås inte ska påverka bilens förmånsvärde.
            </seg>
          </u>
          <note n="2028fd5d">
            Jag överlämnar härmed ärendet om skatteutskottets betänkande
            10 angående allmänna motioner om inkomstskatter med mera till
            kammaren för debatt.
          </note>
          <note type="speaker" n="a0b9747c">
            Anf. 127 LARS JOHANSSON (s):
          </note>
          <u who="lars_johansson_1a1a7d" xml:id="i-285f938ca05faa5e-0" n="3a1664c5">
            <seg n="592ad081">
              Fru talman! Tyvärr måste jag inleda med att något beklaga att
              den som här presenterat betänkandet inledde med att också beskriva
              ett antal partiers uppfattningar avseende skattefrågor. Men vi
              har faktiskt varit överens i denna kammare om att den som presenterar
              ett betänkande ska göra just en presentation av betänkandet, inte
              gå in i den partipolitiska debatten. Jag vill inledningsvis göra
              denna markering. Det här kommer jag att ta upp på nästa sammanträde
              med skatteutskottet så att vi får klara ut hur reglerna ska vara
              avseende skatteutskottets presentation av sina betänkanden här
              i kammaren.
            </seg>
            <seg n="3460bc97">
              För närvarande har vi en väldigt stark ekonomisk tillväxt i landet.
              Det har vi haft framför allt under den senaste tiden. Vi kan se
              tillbaka på ett år med en tillväxt på ungefär 4 ½ procent, alltså
              på ett rekordår. Man får gå tillbaka till 60- och 70-talen för
              att hitta år med en så hög tillväxt i Sverige. Visserligen går
              den enligt Riksbanken ned med kanske någon procent i år och år
              2008 kanske ytterligare något, men det går ändå ganska bra för
              Sverige.
            </seg>
            <seg n="c09eedef">
              Sysselsättningen har också ökat väldigt kraftigt med 158 000
              personer från januari för ett år sedan till januari i år och detta
              med den politik som den avgående socialdemokratiska regeringen
              har fört. Den har varit väldigt lyckosam för det svenska samhället.
              Det har varit en framgångsrik politik.
            </seg>
            <seg n="c8299062">
              Nu har vi fått en borgerlig regering som successivt genomför
              förändringar på en lång rad olika områden, inte minst på det skattepolitiska
              området. Stegvis går man ifrån skatteöverenskommelsen 1990/91
              om skatternas utformning: Vi ska ha en skatt som bygger på breda
              skattebaser, och vi ska utgå från enkla och tydliga skatteregler.
              Man betalar skatt efter bärkraft. Med skattesystemet försöker
              vi minska orättvisorna i samhället och de ekonomiska klyftorna.
            </seg>
            <seg n="e2993de8">
              Det kan vara intressant att notera att det med det skattesystemet
              har varit inte bara en väldigt kraftig tillväxt utan också en
              oerhört stark produktivitetsökning i Sverige sedan år 1990.
            </seg>
            <seg n="6db4a1fc">
              Jag har tagit del av en artikel i den senaste LO-tidningen där
              man har gjort en jämförelse. Det är en amerikansk studie av tio
              EU-länder under åren 19902005 alltså under den period vi haft
              skattereformen. Produktiviteten i svensk industri har enligt studien
              ökat med hela 156 procent. Inget annat land i Europa har enligt
              den här undersökningen haft en tillnärmelsevis så stor produktivitetsökning.
              Närmast efter kommer Frankrike med 90 procent. Sedan får man gå
              till våra grannar söder om oss, till exempel till Tyskland med
              62 procent. Danmark ligger lite lägre.
            </seg>
            <seg n="4644349e">
              Det här visar att det svenska skattesystemet med breda skattebaser
              och med enkla och tydliga regler har varit oerhört framgångsrikt
              också när produktivitetsökningarna inom svensk industri diskuteras.
              Det svenska skattesystemet har alltså varit ett företagarvänligt
              skattesystem.
            </seg>
            <seg n="cc00f347">
              Det är detta som de borgerliga partierna nu i en högkonjunktur
              efter hand successivt raserar. I dag ska vi i och för sig diskutera
              enbart ett antal skattefrågor som har att göra med föreliggande
              betänkande. Å andra sidan är det tre betänkanden från skatteutskottet
              som ska behandlas. Men det första betänkandet som vi i dag ska
              ha en debatt om handlar om ett antal motioner som besvarats på
              olika sätt.
            </seg>
            <seg n="e794cea8">
              Det är ändå ganska intressant att notera att de skatteförslag
              som vi nu har att ta ställning till i väldigt stor utsträckning
              handlar om att bryta upp delar i den skatteomläggning som gjordes
              1990/91. På område efter område ökar man successivt möjligheterna
              till avdrag och till att slippa betala skatt.
            </seg>
            <seg n="c1d63f8c">
              Lite kortfattat ska jag kommentera några av punkterna.
            </seg>
            <seg n="13952a66">
              Under punkt 1 handlar det om allmänna skatteskalor, grundavdrag
              med mera. För tids vinnande yrkar jag bifall endast till reservation
              2. Jag har alltså inte några yrkanden beträffande övriga reservationer
              eller motivtexten utan tänker enbart kommentera övriga punkter.
            </seg>
            <seg n="24d42506">
              Vi kan ta den punkt som handlar om förmånsbilar och möjligheten
              till alkolås. Den borgerliga majoriteten vill där ha ett tillkännagivande.
              Man kan fråga sig varför vi socialdemokrater inte vill gå med
              på det. Nej, det enkla skälet är att vi anser att en bils alla
              säkerhetsutrustningar ska vara sådant som förmånsbeskattas eftersom
              bilen ska kunna jämföras med bilar på marknaden i övrigt. Andra
              som inte har förmånsbil får ju vara med och ta den fulla kostnaden.
              Varför ska man öka skattesubventionen bara på det området?
            </seg>
            <seg n="f262a68e">
              Som ett exempel kan jag nämna Västra Götalandsregionen. Där har
              man nu beslutat sig för att samtliga förmånsbilar ska ha alkolås
              detta utan att ta hänsyn till diskussionen om skattebefrielse
              för det här. Man anser det vara en väldigt viktig fråga att se
              till att bilarna har alkolås precis som man i många andra sammanhang
              från en del företags, regioners och kommuners sida för diskussioner
              om att införa alkolås för bussar till exempel. Vi är inte mot
              alkolås. Däremot är vi mot att man inför skattebefrielse.
            </seg>
            <seg n="9adb693d">
              Under punkt 6 handlar det om personalförmåner. Det är på samma
              sätt här. Man vill utvidga detta med att vi som vi under en längre
              tid har kunnat göra ska ha möjlighet till friskvård subventionerad
              från samhällets sida. Det är väl en bra åtgärd. Det innebär att
              motion och friskvård ökar i samhället. Det tycker vi är oerhört
              positivt.
            </seg>
            <seg n="dc094762">
              Men varför utöka detta och börja glida i formuleringarna, som
              ju majoriteten gör, och börja prata också om golfsport? Det finns
              väldigt många möjligheter till sport, vilket i sig naturligtvis
              är positivt. Men jag har svårt att se att golfsport, ridsport
              och lite annat sådant direkt har med friskvård med anknytning
              till arbetsplatsen att göra. Därför avvisar vi även det förslaget.
            </seg>
            <seg n="123f055d">
              Vi ser också en annan glidning här från utskottsmajoriteten.
              Det handlar då om gåvor till ideella ändamål. Man vill öppna upp
              för skatteavdrag för gåvor till kyrkor, föreningar och liknande.
              Även denna glidning avvisar vi. Vi tycker att ekonomiskt stöd
              som ges ska vara föremål för en demokratisk process. Ekonomiskt
              stöd som indirekt ges via skattekollektivet hamnar utanför denna
              process.
            </seg>
            <seg n="93ef1188">
              Ytterligare en punkt är den om utökade möjligheter för skattefrihet
              vid uthyrning av privatbostad. Också det tycker vi är fel. Varför
              ska vi utöka där? Vi kan tänka oss en översyn av själva schablonavdraget
              och dess storlek. Men att som majoriteten, framför allt i sina
              motioner, talar om ge skattefrihet ser vi som någonting som är
              oerhört olyckligt.
            </seg>
            <seg n="74a3a2ab">
              Jag stannar där eftersom talartiden är slut. Men vi har ytterligare
              någon punkt som jag kan återkomma till i en senare replik. Under
              alla förhållanden anser vi att den genomgång som det här lilla
              betänkandet visar på är ett uttryck för att den borgerliga majoriteten
              har en väg som handlar om att skapa en utökad skattebefrielse.
              Därmed kommer vi att få ett orättvisare skattesystem.
            </seg>
          </u>
          <note n="489eaf9b">
            I detta anförande instämde Birgitta Eriksson, Hans Olsson, Raimo
            Pärssinen och Britta Rådström (alla s).
          </note>
          <note type="speaker" n="1814c2b6">
            Anf. 128 ANNE-MARIE WALLOUCH (v):
          </note>
          <u who="unknown" xml:id="i-8701b2d0ea7864f5-2" n="ea916b53">
            <seg n="38f51fdb">
              Fru talman! I dag ska jag inte prata om lekens betydelse för
              barns lärande och utveckling, individuella utvecklingsplaner eller
              för den delen genusmedvetna pedagogers värde i förskolan som jag
              annars brukar göra i mitt jobb som just förskollärare. I dag ska
              jag vara Marie Engströms ersättare, och då handlar det om skatter.
              Förvisso kan man se att dessa två helt olika områden påverkar
              varandra.
            </seg>
            <seg n="0e4d09e6">
              Fru talman! Betänkandet om motioner från den allmänna motionstiden
              innehåller en lång rad olika skattefrågor. Jag ska ta upp några
              saker som vi i Vänsterpartiet har i våra reservationer.
            </seg>
            <seg n="f9fe90d8">
              Sveriges ekonomi påverkas alltmer av en fortgående internationalisering.
              De ekonomiska aktiviteterna över gränserna ökar. Dessa faktorer
              påverkar underlaget för de enskilda skatterna skattebaserna. Den
              ökade internationaliseringen bidrar också till att olika länders
              förutsättningar, exempelvis skattenivåer, jämförs i högre utsträckning
              än tidigare. Olikheter i skatteupptag kan avspegla olika ambitionsnivåer
              i välfärdsåtaganden mellan länder. Det kan också vara ett uttryck
              för att en förmån i ett land kan hanteras som en skattereduktion,
              medan den i ett annat land kan vara en skattepliktig ersättning.
              Det senare är vanligt bland annat i Sverige.
            </seg>
            <seg n="e8099a08">
              Målsättningen för Vänsterpartiets skattepolitik är att få fler
              människor i arbete, att trygga välfärden och att skapa förutsättningar
              för en hållbar utveckling. Hög sysselsättning är en förutsättning
              för att få resurser till den offentligt finansierade välfärden.
              Vi vill därför bygga vidare på den modell som Sverige har valt
              för att organisera och finansiera den generella välfärden, och
              samtidigt ta hänsyn till kvinnors och mäns olika ekonomiska förutsättningar.
            </seg>
            <seg n="57364977">
              I Sverige har vi hittills betalat en stor del av våra välfärdssystem
              via skatterna. Vi har valt att ha offentliga socialförsäkringssystem
              i stället för privata. I Sverige är dessutom många av transfereringarna
              skattepliktiga, till exempel sjukförsäkringen. Vi har bidrag på
              områden där andra länder har skatteavdrag, exempelvis när det
              gäller barnbidraget.
            </seg>
            <seg n="c146035e">
              Detta bidrar till att den svenska skattekvoten är högre än i
              andra länder med liknande storlek på offentlig sektor. Inom OECD
              har man uppmärksammat problemen med att göra jämförelser mellan
              länder, och man arbetar med att hitta metoder som ger bättre jämförbarhet.
              Vänsterpartiet vill, som jag nyss nämnde, bygga vidare på den
              modell som Sverige hittills har haft för att organisera och finansiera
              den generella välfärden. I det sammanhanget är det viktigt att
              hitta en långsiktig och varaktig finansiering.
            </seg>
            <seg n="23830850">
              Vänsterpartiet menar därför att välfärdsåtagandena redan nu måste
              diskuteras ur ett långsiktigt perspektiv. Med en oförändrad ambitionsnivå
              för offentliga åtaganden stiger utgifterna från år 2015 och framåt
              som en följd av att andelen äldre ökar.
            </seg>
            <seg n="62e5347d">
              Skattebasutredningen kom för några år sedan fram till att det
              finns förutsättningar för att bibehålla välfärden på dagens ambitionsnivå
              i vart fall på medellång sikt. Breda och stabila skattebaser kommer
              att bli nödvändiga, menade man. Utredningen ifrågasatte skatteavvikelser
              och förespråkade mer generella system.
            </seg>
            <seg n="cbb84625">
              Det som det svenska folket hittills har sett av alliansens skattepolitik
              går dock stick i stäv med breda, stabila skattebaser och restriktivitet
              med skatteavvikelser. Högeralliansen är till exempel på väg att
              rasera skattebaser och har redan infört högre skatt för arbetslösa
              och pensionärer jämfört med för dem som arbetar. I det senare
              fallet handlar det om en kraftig skatteavvikelse, men även om
              en bestraffningspolitik som vi kraftigt tar avstånd från. Var
              finns medmänskligheten i denna politik? Var finns solidariteten
              med dem som har oturen att drabbas av arbetslöshet?
            </seg>
            <seg n="547376a9">
              Det är fråga om en ren och skär bestraffningspolitik som vi inte
              anser hör hemma vare sig i vår skattelagstiftning eller i svensk
              arbetsmarknadspolitik. Lika stora inkomster ska beskattas med
              samma summa oavsett om de kommer från en anställning, från pensionssystemet
              eller från arbetslöshetsförsäkringen!
            </seg>
            <seg n="162ae7c1">
              Högeralliansen är i sin iver att snabbt sänka skatter på väg
              att förstöra några av de viktigaste grundbultarna, som det funnits
              en relativt stor samsyn om, i det hittillsvarande skattesystemet.
            </seg>
            <seg n="3767403c">
              Fru talman! Jag kan inte komma fram till något annat än att den
              nuvarande regeringens skattepolitik är kortsiktig i förhållande
              till de krav som de kommande decennierna ställer på våra välfärdssystem.
            </seg>
            <seg n="e26ca65d">
              Mot bakgrund av vad som nyss har sagts är det dags att genomföra
              en ny översyn av skattesystemet. Majoriteten av inkomsttagarna
              betalar enbart kommunalskatt. Jag menar att det finns möjlighet
              att öka inkomsterna från statlig inkomstskatt genom att begränsa
              möjligheten att göra grundavdrag vid högre inkomster. Det är en
              viktig fördelningspolitisk åtgärd.
            </seg>
            <seg n="be1ee37e">
              I likhet med vad som anförs i Vänsterpartiets budgetmotion anser
              jag att det är nödvändigt att i samband med den översyn av skattesystemet
              som vi anser vara nödvändig ta fram en modell som har en klar
              fördelningspolitisk profil för beräkning av inkomstskatt. I en
              sådan översyn bör utformningen av dagens LO-puckel ifrågasättas,
              dels för att den inte gynnar de inkomstgrupper som avsågs från
              början, dels för att den i kombination med andra regler kan bidra
              till marginaleffekter.
            </seg>
            <seg n="de169958">
              Vi vill också begränsa avdragsrätten för pensionssparande vid
              högre inkomster. I en översyn av skattesystemet måste också den
              skattemässiga behandlingen av de pensionssystem som kompletterar
              den allmänna pensionen ingå. Reglerna behöver förenklas och likformigheten
              och neutraliteten i beskattningen öka.
            </seg>
            <seg n="101da0e3">
              Vidare anser jag att skatternas betydelse för att utjämna ekonomiska
              skillnader mellan kvinnor och män måste beaktas i en kommande
              översyn av skattesystemet.
            </seg>
            <seg n="5cde7962">
              Fru talman! Jag står givetvis bakom alla våra reservationer men
              väljer här att yrka bifall till reservation 1.
            </seg>
          </u>
          <note n="55613795">
            I detta anförande instämde Egon Frid (v).
          </note>
          <note n="64c16095">
            Ajournering
          </note>
          <note n="1c8db84f">
            Kammaren beslutade kl. 15.47 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="unknown" xml:id="i-cfcd757ea111a1c1-2" n="ea916b53">
            <seg n="56dd1936">
              Återupptagna förhandlingar
            </seg>
          </u>
          <note n="e9927f02">
            Förhandlingarna återupptogs kl. 16.00.
          </note>
          <note n="38d6acab">
            13 § Beslut om ärenden som slutdebatterats den 1 mars
          </note>
          <note n="b0a90a48">
            Punkt 4
          </note>
          <note n="bf6099fd">
            Punkt 5
          </note>
          <note n="30ee8b42">
            Punkt 7
          </note>
          <note n="3b93b18e">
            Punkt 8
          </note>
          <note n="9a15698f">
            Punkt 11
          </note>
          <note n="7cf7a452">
            Övriga punkter
          </note>
          <note n="6d91309c">
            Punkt 1
          </note>
          <note n="b726eb1d">
            Punkterna 24
          </note>
          <note n="6d91309c">
            Punkt 1
          </note>
          <note n="1bb70647">
            Punkt 2
          </note>
          <note n="13c91d37">
            Punkt 3
          </note>
          <note n="bf6099fd">
            Punkt 5
          </note>
          <note n="19349968">
            Punkt 9
          </note>
          <note n="7cf7a452">
            Övriga punkter
          </note>
          <note n="13c91d37">
            Punkt 3
          </note>
          <note n="8c880b67">
            Punkt 6
          </note>
          <note n="7cf7a452">
            Övriga punkter
          </note>
          <note n="bc1755a9">
            14 § Beslut om ärenden som slutdebatterats vid dagens sammanträde
          </note>
          <note n="8c880b67">
            Punkt 6
          </note>
          <note n="30ee8b42">
            Punkt 7
          </note>
          <note n="19349968">
            Punkt 9
          </note>
          <note n="f76f8725">
            Punkt 10
          </note>
          <note n="351d323a">
            Punkt 13
          </note>
          <note n="7cf7a452">
            Övriga punkter
          </note>
          <note n="6d91309c">
            Punkt 1
          </note>
          <note n="1bb70647">
            Punkt 2
          </note>
          <note n="13c91d37">
            Punkt 3
          </note>
          <note n="1bb70647">
            Punkt 2
          </note>
          <note n="13c91d37">
            Punkt 3
          </note>
          <note n="7cf7a452">
            Övriga punkter
          </note>
          <note n="ebecb3ae">
            15 § (forts. från 12 §) Allmänna motioner om inkomstskatter m.m.
            (forts. SkU10)
          </note>
          <note type="speaker" n="4e8b60cf">
            Anf. 129 HELENA LEANDER (mp):
          </note>
          <u who="helena_leander_3aadf2" xml:id="i-b78982ee1642c3c5-0" n="790bbdcb">
            <seg n="5c6325de">
              Fru talman! Det är svårt att diskutera inkomstskatter utan att
              diskutera fördelningspolitik. Hur ser vi egentligen på fördelningspolitiken?
              Vill vi ha ett samhälle där rika delar med sig till fattiga, eller
              tycker vi att de som har oturen att tjäna lite eller inte har
              något jobb alls får skylla sig själva? För Miljöpartiet är det
              ganska självklart att vi inte accepterar ett samhälle där de ekonomiska
              klyftorna ständigt ökar.
            </seg>
            <seg n="bf1f336e">
              Tyvärr är det det som blir resultatet av alliansens politik.
              Det hjälper inte hur många gånger man säger att man satsar på
              låg- och medelinkomsttagare det blir inte mer sant för det. Det
              hjälper inte att finansministern säger att 30 av de 40 miljarder
              kronor jobbskatteavdraget omfattar går till dem som har de lägsta
              inkomsterna, om man är tvungen att räkna in alla som tjänar mindre
              än 375 000 kronor om året bland dem med de lägsta inkomsterna
              för att få den ekvationen att gå ihop. Det kanske ser lite speciellt
              ut i det här huset, men om man går utanför Riksdagshuset är det
              nog väldigt få som känner igen sig i att en inkomst på 375 000
              kronor om året skulle höra till de lägsta.
            </seg>
            <seg n="03038284">
              I Miljöpartiets budgetförslag förde vi i stället fram en skattesänkning
              som verkligen var för låg- och medelinkomsttagare. Inkomstskatten
              sänks genom förhöjt grundavdrag, vilket gör att pengarna hamnar
              hos dem som behöver dem i stället för hos oss som redan har mer
              än vad vi kan göra av med. Vårt skattesänkningsförslag vill vi
              heller inte finansiera genom att slå mot sjuka och arbetslösa,
              utan genom höjda miljöskatter som gör det mer lönsamt att vara
              miljövänlig.
            </seg>
            <seg n="2c7e1a10">
              Men nu ska vi inte ta om hela budgetdebatten, utan försöka hålla
              oss till det betänkande som vi har att diskutera i dag. Vi börjar
              med förmånsbilarna. Jag är glad att utskottet föreslår att man
              inte ska få högre förmånsvärde om man installerar alkolås i sin
              förmånsbil. Det är fullt rimligt att den som installerar olika
              former av tillval för att öka bekvämligheten ska få ett högre
              förmånsvärde och på så sätt beskattas högre, men däremot är det
              inte rimligt att den som installerar alkolås och därmed bidrar
              till att göra vägarna säkrare inte bara för sig själv utan också
              för övriga trafikanter ska bestraffas genom högre förmånsvärde
              och högre skatt. Om vi vill att alkolås ska kunna slå igenom på
              bred front bör inte installationen av alkolås påverka förmånsvärdet.
            </seg>
            <seg n="99aaa45f">
              Förslaget om att bilförmånssystemet ska ändras så att det baseras
              på bilarnas miljöpåverkan är klart intressant. Dagens regler är
              alldeles för gynnsamma för den som köper en tung och bränsletörstig
              bil, vilket har bidragit till att våra bilar är bland Europas
              bränsletörstigaste. I Vänsterpartiets förslag är det dock lite
              oklart om det är total miljöpåverkan eller endast koldioxidutsläpp
              som avses och om också andra faktorer ska vägas in. Därför är
              jag inte beredd att yrka bifall till det här och nu, men jag tycker
              definitivt att vi bör titta närmare på det.
            </seg>
            <seg n="ebb61ebe">
              Personalvårdsförmånerna har mest blivit en fråga om golf eller
              inte golf. Egentligen är frågan lite större än så. Man kan hålla
              med om att de regler vi har i dag har blivit föråldrade. Man ska
              göra listor på vilka motionsformer som brukar vara billiga och
              vilka som brukar vara dyra och därför inte ska kunna rymmas inom
              begreppet skattefri friskvårdsförmån. Problemet är att kostnaderna
              varierar inom aktiviteter likaväl som mellan aktiviteter. Så länge
              vi har ett system där man gör upp listor på vilka sporter som
              är godkända och icke godkända kommer vissa att tycka att det är
              orättvist. Därför vore det kanske rimligare att ha en beloppsgräns
              som är lika för alla sporter i stället för att göra listor. Jag
              gör dock inget yrkande om det här och nu, utan nöjer mig med att
              hoppas att den allmänna uppföljning och översyn som alliansen
              sätter sin tilltro till även ska kunna titta på sådana här saker.
            </seg>
            <seg n="8a24ba60">
              Sedan har vi bostadsfrågan. För mig som Uppsalabo är bostadsbristen
              ett högst påtagligt problem, även om det har blivit väsentligt
              bättre sedan jag flyttade dit. Jag har gamla kursare som varit
              tvungna att hoppa av sin utbildning därför att de inte fått någonstans
              att bo. Samtidigt finns det många äldre som bor kvar i villan
              trots att barnen flugit ut och har tomma rum som de egentligen
              kanske skulle kunna hyra ut till någon student om de bara fick
              en liten puff, till exempel genom skattefrihet för hyresintäkterna.
              Det är klart att man som student kanske hellre vill bo i korridorsrum
              eller i en liten etta om man får välja själv, men om alternativet
              är att inte få någon bostad alls tror jag nog att det faktiskt
              är bättre att vara inneboende. För att i alla fall lindra den
              mest akuta bostadssituationen tycker jag att det vore rimligt
              att skattebefria hyresintäkter för privatpersoner som hyr ut en
              mindre del av bostaden.
            </seg>
            <seg n="437b4793">
              Innan jag slutar vill jag säga någonting om boendes självförvaltning.
              Miljöpartiet är väldigt positivt till att hyresgäster på olika
              sätt är delaktiga i sitt boende och får inflytande över det. Självförvaltning
              är ett praktiskt exempel. Det kan handla om att man planterar
              blommor på gården och krattar och håller fint. Det bidrar till
              granngemenskapen, och det är också så att man är rädd om det man
              själv har varit med om att göra fint. För att främja ökad självförvaltning
              vill vi att boendes egna arbetsinsatser ska vara skattefria upp
              till ett basbelopp.
            </seg>
            <seg n="a1914a15">
              Jag står givetvis bakom alla våra reservationer, men nöjer mig
              med att yrka bifall till reservation 2.
            </seg>
          </u>
          <note type="speaker" n="945b6617">
            Anf. 130 FREDRIK SCHULTE (m):
          </note>
          <u who="fredrik_schulte_8d0f7f" xml:id="i-24a5095359ac57cd-0" n="6db21cc5">
            <seg n="87cf9bbf">
              Fru talman! Bakom varje förslag och varje ställningstagande som
              en enskild politiker eller ett politiskt parti tar fram finns
              det alltid en bakomliggande bild, en bakomliggande beskrivning
              av hur man ser på samhället. För oss i den borgerliga alliansen
              är den bilden mycket klar och tydlig när det kommer till det kanske
              viktigaste område som vi har att ansvara för inom politiken, nämligen
              det som handlar om att bygga ett välstånd som kan finansiera vår
              gemensamma välfärd och bekosta det som vi vill betala gemensamt
              via staten.
            </seg>
            <seg n="c6fc7093">
              I dag är det så att uppemot en och en halv miljon människor står
              utanför arbetsmarknaden eller inte arbetar så mycket som de skulle
              vilja. De här människorna kan inte påverka sin egen situation.
              De står inte på egna ben och lever i utanförskap.
            </seg>
            <seg n="4362b07e">
              Det är den verkligheten som vi ser. Det är en beskrivning av
              Sverige, en bild av Sverige som vi ser när vi formulerar vår politik
              och när vi lägger fram våra förslag. Nu när vi i stora delar har
              genomfört den politik som vi gick till val på har vi också lagt
              grunden för att komma till rätta med de problem som Sverige står
              inför, i synnerhet utanförskapet på arbetsmarknaden. Det handlar
              kanske först och främst om att det ska löna sig att arbeta och
              att det inte längre ska vara minimal skillnad mellan att gå till
              arbetet och att leva på bidrag. Vi har bland annat åstadkommit
              detta genom att genomföra en av den samtida svenska historiens
              största skattesänkningar genom det så kallade jobbavdraget, som
              har inneburit att en vanlig inkomsttagare har fått upp till 1
              100 kronor mer i plånboken. Det är en politik som kommer att innebära
              förändringar för många människor.
            </seg>
            <seg n="537a19c0">
              Jag brukar ta ett exempel med en deltidsarbetande tvåbarnsmamma
              som tjänar hälften av sina pengar genom lönekuvertet och hälften
              genom bidrag och står inför alternativet att ta ett heltidsjobb.
              Tidigare har det varit minimal skillnad. När bidragen försvann
              och marginalskatterna slog in var skillnaden minimal. Det har
              vi nu kommit till rätta med. Vi har skapat en politik som ökat
              drivkrafterna för att söka sig ut på arbetsmarknaden. I stället
              för att tvinga in människor i utanförskap och få dem att fastna
              där har vi lagt grunden till en politik som skapar nya arbetstillfällen.
              Den kombinerar vi med ett brett program för att underlätta för
              företagande, för att underlätta för företag att anställa och för
              att uppmuntra företag att stanna kvar och växa här i Sverige.
            </seg>
            <seg n="97e372d3">
              Mot det här har Socialdemokraterna reagerat mycket skarpt, kanske
              ryggradsmässigt skulle jag vilja säga. Man fortsätter att negligera
              problemet och låtsas som att det inte finns. Man tycks nästan
              tycka att alla de människor som befinner sig i utanförskap och
              inte har jobb trivs ganska bra med det; i alla fall är det inget
              problem. Det är en beskrivning som vi aldrig kommer att acceptera
              och som vi alltid kommer att motsätta oss. Det är också väldigt
              lamt med egna förslag. Vi hörde tidigare hur Socialdemokraternas
              företrädare i princip bara ägnade sin tid åt att kritisera alliansens
              förslag och prata om att vi skapar krångliga skattesystem. Det
              känns lite märkligt med tanke på att man under så lång tid har
              varit delaktig i att bygga upp en av världens mest byråkratiska
              och överreglerade ekonomier. Det finns vissa trovärdighetsproblem.
            </seg>
            <seg n="a8a89445">
              Det ska bli intressant att se vilket vägval Socialdemokraterna
              gör med Mona Sahlin som ny partiordförande. Man kan inte hålla
              inne med beskeden hur länge som helst. Det vore jättekul att redan
              nu få en föraning om vad som ska komma.
            </seg>
            <seg n="1721c391">
              Om du fick bestämma i dag, Lars Johansson, skulle du då ta tillbaka
              våra skattesänkningar? Skulle du på nytt göra det olönsamt att
              jobba? Vill du tillbaka till ett samhälle där det knappt lönar
              sig att gå till jobbet?
            </seg>
            <seg n="dcf64907">
              Vänsterpartiet är däremot mycket tydligt i sin agenda. Man pratar
              mycket om att målsättningen är att sätta människor i arbete, men
              de konkreta lösningarna är fortfarande skattehöjningar, och man
              är fullständigt ointresserad av att reflektera över att det är
              den privata sektorns välstånd och framåtskridande som skapar förutsättningar
              för att man ska kunna bygga en offentlig sektor.
            </seg>
            <seg n="a05b41d2">
              Man pratar om att man ska skapa en mer fördelningspolitisk profil
              genom att höja skatter för höginkomsttagare. Det är alltid lösningen!
              Det är lite märkligt att man aldrig lägger fram förslag om skattesänkning
              för låginkomsttagare. Det bevisar egentligen bara en sak: Att
              hjälpa dem som är mest utsatta i samhället är underprioriterat
              i förhållande till att bygga ut staten och statssocialismens expansion.
            </seg>
            <seg n="cc22174b">
              Det är också ganska kul att notera hur oppositionen har agerat
              gemensamt i utskottet. Jag roade mig med att titta på hur man
              har reserverat sig. Sossarna och Vänsterpartiet har reserverat
              sig tillsammans fyra gånger och sossarna tillsammans med Miljöpartiet
              två gånger. Vänstern har reserverat sig enskilt fem gånger, och
              då har man i princip hållit med majoriteten på en punkt när det
              gäller alkolås, men man har gått emot sossarna. Sossarna har reserverat
              sig en gång på en punkt där man i princip håller med majoriteten
              men går emot Miljöpartiet. Miljöpartiet har reserverat sig två
              gånger. Inte en enda gång har man reserverat sig gemensamt!
            </seg>
            <seg n="eb0befd9">
              Man har lite olika konstellationer och tycker olika i olika frågor.
              Oenigheten är total. Jag frågar er i Socialdemokraterna: Såhär
              kan ni väl knappast göra anspråk på att regera Sverige eller styra
              i skatteutskottet? Oenigheten är total. Hur tänker ni lösa detta?
              Tänker ni fortsätta att agera som en enpartirörelse i opposition
              under devisen ensam är stark, eller tänker ni på allvar försöka
              komma överens och ha ett gemensamt förslag?
            </seg>
            <seg n="d4f4cb11">
              I alliansen är vi helt överens om det här betänkandet.
            </seg>
            <seg n="d53df8a5">
              I betänkandet tar vi också upp frågan om alkolås. Jag tycker
              att det är ett bra tillkännagivande. Det handlar om att förebygga
              att människor faller offer och dör på grund av rattfylleri. Vi
              tycker att det är en bra åtgärd. Helena Leander har argumenterat
              väl för det.
            </seg>
            <seg n="419872d0">
              Hur svarar då Socialdemokraterna? Jo, man pratar om gränsdragningsproblem
              och krångel. Man pratar om att förmånsvärdet faktiskt ska motsvara
              bilens värde. Man är så uppfylld av att upprätthålla systemets
              och byråkratins olika regler, hur bisarra de än må vara, att arbetet
              för att rädda mänskligt liv får stå tillbaka. Det är uppenbarligen
              inte lika intressant. Det stärker mitt intryck av att sossarna
              har blivit ett visionslöst, systemkonservativt betongparti.
            </seg>
            <seg n="4743fc3e">
              Vi har också några positiva skrivningar i betänkandet bland annat
              gällande gåvor och bidrag till ideella ändamål. Vi tycker att
              det är något mycket positivt, men vi får återkomma till den frågan
              när regeringen har lagt fram ett förslag. Det är ju något som
              fanns med i regeringsförklaringen.
            </seg>
            <seg n="c9670ce8">
              Vi tror att det är viktigt att stödja det civila samhället, som
              är en lika oumbärlig del av vår välfärd som den offentligt finansierade
              välfärden. Vi har också en positiv skrivning om detta med personalförmåner.
              Vi hoppas att regeringen tar initiativ till en öppnare och modernare
              lagstiftning på den här punkten.
            </seg>
            <seg n="8acce647">
              Avslutningsvis konstaterar jag att vi väl knappast lär få några
              besked från Socialdemokraterna om vad som gäller för framtiden:
              Är det skattehöjningar och olönsamhet att arbeta som ska gälla?
              Att begära besked är väl att begära för mycket. Vi får tålmodigt
              invänta att Mona Sahlin blir vald till partiledare och tillkännager
              den nya linjen.
            </seg>
          </u>
          <note n="5081a09a">
            Jag yrkar bifall till utskottets förslag.
          </note>
          <note type="speaker" n="7c582b8e">
            Anf. 131 LARS JOHANSSON (s) replik:
          </note>
          <u who="lars_johansson_1a1a7d" xml:id="i-285f938ca05faa5e-1" n="3a1664c5">
            <seg n="69970146">
              Fru talman! Ja, Fredrik Schulte, det är intressant att lyssna
              på ditt anförande, som väldigt mycket handlar om rallarsvingar
              mot socialdemokratin. Jag förstår att ni inte vill prata särskilt
              mycket om den egna politiken särskilt mycket i det läge ni nu
              befinner er.
            </seg>
            <seg n="a4199e6d">
              Du pratade om utanförskap och sade att jobbavdraget är lösningen
              på utanförskapet. Då har du tydligen inte tagit del av vad riksdagens
              utredningstjänst har kommit fram till när man där gick igenom
              jobbavdraget. Man konstaterade att det var de med de högsta inkomsterna
              som gynnades av det så kallade jobbavdraget.
            </seg>
            <seg n="66e301f6">
              Du har antagligen heller inte tagit del av att jobbskatteavdraget
              innebär ökade skillnader mellan människor som har jobb och dem
              som inte har jobb. Exempelvis leder det till att de som är sjuka
              eller arbetslösa, de som är frånvarande på grund av arbetsskada
              och de som går i pension inte bara får lägre inkomst utan också
              högre skatt. Det löser knappast utanförskapet. Den skattepolitik
              som ni i den borgerliga majoriteten presenterar skapar större
              problem med utanförskapet.
            </seg>
            <seg n="7136abd6">
              Vi är verkligen inte ointresserade av vad som sker i samhället.
              Tvärtom. Det är därför vi kritiserar den orättvisa skattepolitik
              som den borgerliga regeringen företräder.
            </seg>
            <seg n="0f4f94a9">
              På väldigt många områden drar ni in stödet till människor som
              har behov av stöd för att komma ut på arbetsmarknaden. Det handlar
              om vuxenutbildning, särskilda rekryteringsbidrag eller kanske
              plusjobb för att få möjlighet att praktisera för att komma in
              på arbetsmarknaden. Sådant drar ni undan. Ni ökar utanförskapet
              med er politik.
            </seg>
            <seg n="32aa03fc">
              Jag inledde med att säga: Med den skattepolitik som Socialdemokraterna
              har företrätt har sysselsättningen ökat kraftigt under föregående
              år. Produktiviteten har ökat under de senaste 15 åren bäst i Europa!
            </seg>
          </u>
          <note type="speaker" n="b7e12987">
            Anf. 132 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-24a5095359ac57cd-1" n="6db21cc5">
            <seg n="2bb39619">
              Fru talman! Det är alltid kul att hänvisa till riksdagens utredningstjänst.
              Jag skulle vilja hänvisa till ett annat pm som RUT har tagit fram.
              Det är ett pm som vi i Moderaterna gav utredningstjänsten i uppdrag
              att ta fram, och det gäller de fördelningspolitiska konsekvenserna
              av Socialdemokraternas budgetalternativ. Vi kunde se att det hade
              en tydlig profil där man gynnade höginkomsttagare. Innan du pekar
              finger, sopa rent framför egen dörr!
            </seg>
            <seg n="4c0956c9">
              Du nämnde LO-tidningen i ditt huvudanförande, och då är det ganska
              roligt att konstatera att även LO har gett oss stöd i argumentationen,
              för den genomsnittliga LO-familjen tjänar faktiskt på vår politik.
              Nu har jag inte med mig tidningen, men det fanns ett jättekul
              uppslag om detta i julas. Där räknade man på vad man tjänar och
              får över i plånboken efter att de nya skattehöjningarna är genomförda
              och skattesänkningarna är på plats. Där kunde man alltså konstatera
              att medelfamiljen tjänar på vår politik.
            </seg>
            <seg n="b9339fa1">
              Du påstår att vi drar undan stödet för människor som vill söka
              sig ut på arbetsmarknaden. Det vi har gjort är att vi har tagit
              bort smååtgärderna plusjobb, rekryteringsbidrag och liknande och
              ersatt det med ett enhetligt, enkelt och lättöverskådligt system
              som kallas nystartsjobb. Vi får se hur det faller ut. Jag tror
              att det kommer att falla väl ut, men det återstår att se. Det
              är i varje fall ett enklare system som helt klart är att föredra
              framför alla de lappåtgärder som ni tidigare har vidtagit.
            </seg>
            <seg n="9144e320">
              Du har fortfarande inte svarat på mina frågor: Vilken linje kommer
              ni i Socialdemokraterna att driva? Är det skattehöjningar? Vill
              ni ta tillbaka jobbavdraget? Vill ni att det på nytt ska bli olönsamt
              att arbeta? Det vore kul att få besked.
            </seg>
          </u>
          <note type="speaker" n="5c017740">
            Anf. 133 LARS JOHANSSON (s) replik:
          </note>
          <u who="lars_johansson_1a1a7d" xml:id="i-285f938ca05faa5e-2" n="3a1664c5">
            <seg n="85baba25">
              Fru talman! Vår skattepolitik kommer att fortsätta att bygga
              på breda skattebaser där man betalar skatt efter förmåga. Skattesystemet
              ska utjämna skillnader över livet och mellan inkomsttagare i Sverige
              och på det sättet öka rättvisan och minska inkomstklyftorna. Det
              är den socialdemokratiska skattepolitiken. För den politiken har
              vi också vunnit ganska stort stöd.
            </seg>
            <seg n="d0cf8d63">
              Vi kommer att fortsätta arbeta för detta. Vi ser också hur allt
              fler människor reagerar mot den orättvisa skattepolitik som ni
              företräder. Vi kommer senare, i andra betänkanden, att diskutera
              fastighets- och förmögenhetsskatt och andra exempel på skattepolitik
              där ni gynnar dem som redan är välbeställda i samhället.
            </seg>
            <seg n="3d40a309">
              Skattepolitiken är ett väldigt viktigt instrument för att utjämna
              skillnader. Om man för en annan politik ökar skillnaderna. Det
              är bättre att ni erkänner att det är så.
            </seg>
            <seg n="fd32cdb7">
              Ni krånglar till skattesystemet genom att införa olika avdragsbegränsningar
              som gör att man kommer att få olika skatt beroende på till exempel
              vilka tjänster man köper. Människor kommer att få olika skatt
              beroende på om de förvärvsarbetar eller inte förvärvsarbetar.
              Det kommer att bli avgränsningsproblem. Vi pratade tidigare om
              byråkratisering. Det är det här som kommer att öka byråkratiseringen.
            </seg>
            <seg n="f83dcdeb">
              Skatteverket sade redan höstas i sina remissvar om de skatteförändringar
              som den borgerliga regeringen då förberedde att detta kommer att
              öka omfattningen av kontrollfunktionen hos Skatteverket. Det kommer
              att bli svårare att klara ut vilken skatt enskilda människor ska
              betala när skattesystemet krånglas till på det sättet ni gör.
              Det kommer att bli ökade svårigheter och ökad skattebyråkrati
              med den borgerliga skattepolitiken. Det kommer inte att gynna
              tillväxten i samhället. Det kommer heller inte att minska skillnaderna.
              Tvärtom kommer de att öka mellan dem som har det bättre och dem
              som har det sämre i samhället. Det är det stora problemet med
              den skattepolitik ni företräder. Jag tycker att ni ska erkänna
              att det är resultatet i stället för att påstå något annat.
            </seg>
          </u>
          <note type="speaker" n="3c50375a">
            Anf. 134 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-24a5095359ac57cd-2" n="6db21cc5">
            <seg n="205a06a1">
              Herr talman! Lars Johansson företräder ett parti som har en fördelningspolitisk
              profil som gynnar höginkomsttagare. Det finns ett pm från RUT
              som tydligt visar detta efter en genomlysning av den budget ni
              lade fram i höstas. Sopa rent framför egen dörr innan du kommer
              och pekar finger åt oss.
            </seg>
            <seg n="0e09c203">
              Det är lite uddlöst att påstå du gjorde det i ditt inledningsanförande,
              och du återkommer till det nu att våra skattelättnader för privatpersoner
              skulle skada det privata näringslivet och på något sätt skapa
              en byråkratisk överbyggnad som inte bidrar till att göra det mer
              lönsamt att arbeta eller bidrar till nyföretagande och liknande.
              Det blir kanske lite krångligare för skattemyndigheten, men då
              får vi väl ta det då. Huvudsyftet med vår politik och det är det
              relevanta i sammanhanget om man också ska koppla ihop hela debatten
              till begreppet rättvisa är att det ska vara lönsamt att arbeta.
              Det är inte rättvist att en person som arbetar hårt, sliter och
              går upp tidigt på morgonen, jobbar åtta timmar om dagen, inte
              får något för det i förhållande till att vara hemma och leva på
              bidrag. Däri ligger den stora orättvisan. Det är något vi har
              kommit till rätta med.
            </seg>
            <seg n="b440812a">
              Ni föreslog tidigare när ni satt vid makten, och också när ni
              skulle gå till val, att man skulle höja bidragen för de rika som
              inte arbetar. Vari ligger rättvisan att en person som är höginkomsttagare
              får vara sjukskriven för 26 000 när en ensamstående tvåbarnsmamma
              som jobbar som vårdbiträde tjänar 16 000? Var ligger rättvisan
              i det?
            </seg>
          </u>
          <note type="speaker" n="a2020984">
            Anf. 135 HELENA LEANDER (mp) replik:
          </note>
          <u who="helena_leander_3aadf2" xml:id="i-b78982ee1642c3c5-1" n="790bbdcb">
            <seg n="d993a240">
              Herr talman! Jag har stor sympati för Fredrik Schultes ambition
              att underlätta för människor i utanförskap och se till att de
              kan komma tillbaka och få ett arbete. Men om målet är att det
              ska löna sig för den ensamstående småbarnsmamman att ta ett jobb,
              varför sänker man skatten mest för dem som redan har mycket pengar?
              Det är knappast de som tjänar mycket pengar som förlorar på att
              de tappar sitt bostadsbidrag utan det är låginkomsttagarna. Då
              är det där man måste satsa.
            </seg>
            <seg n="40b3b13e">
              Vi diskuterar nu vad riksdagens utredningstjänst har kommit fram
              till. Utredningstjänsten har kommit fram till att hela 64 procent
              av ert jobbskatteavdrag går till de 30 procent av befolkningen
              som har den högsta inkomsten. Jämför man det med Miljöpartiets
              ekonomiska politik är det nästan helt omvänt. 60 procent av vår
              totala inkomstförstärkning går till de 30 procent som har de lägsta
              inkomsterna.
            </seg>
            <seg n="405ac8c6">
              Vi vill också sänka skatten för människor som har det knapert.
              Vi har full sympati för att det kan vara svårt att få det att
              gå ihop i slutet av månaden. Det är klart att det ska löna sig
              att ta ett jobb. Men det ska inte innebära att man ger mest pengar
              till dem som redan har och samtidigt slår mot dem som trots er
              fantastiska politik inte fick något jobb utan blev kvar i utanförskapet.
            </seg>
          </u>
          <note type="speaker" n="9c875ae4">
            Anf. 136 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-24a5095359ac57cd-3" n="6db21cc5">
            <seg n="4528edda">
              Herr talman! Vi kan stå och älta frågan om vem som tjänar på
              vårt nuvarande förslag.
            </seg>
            <seg n="05832180">
              Det finns fortfarande inte något förslag, som jag känner till,
              som har inneburit en så stor skattesänkning för låg- och medelinkomsttagare
              som jobbavdraget har inneburit. Du får gärna hänvisa till någon.
              Ni i Miljöpartiet har kanske lagt fram ett förslag som någon gång
              har inneburit en större skattesänkning, men i övrigt är det faktiskt
              den största skattesänkningen för låg- och medelinkomsttagare som
              jag känner till. Det tycker jag ändå är värt något.
            </seg>
            <seg n="e712a791">
              Även de som har bra inkomster bör få ta del av skattesänkningar.
              Jag tycker att alla människor är betjänta av mer frihet, att i
              större utsträckning få påverka sitt eget liv och att få rå om
              sin egen plånbok mer än i dag. Jag tycker inte att man ska exkludera
              en ganska stor grupp som faktiskt bidrar mycket till Sverige och
              säga att de inte bör få ta del av skattesänkningar.
            </seg>
            <seg n="27306a3c">
              Apropå människor som trots allt inte kommer att få jobb och att
              de blir lidande av lägre bidrag ska vi komma ihåg att när Göran
              Persson precis tillträtt som statsminister sänkte han ersättningsnivåerna
              till en låg nivå. Det är en nivå som i praktiken är jämförbar
              med den nivå vi befinner oss på nu. Återigen: Om oppositionen
              ska rikta kritik mot oss på olika punkter tycker jag att man först
              ska sopa rent framför egen dörr.
            </seg>
            <seg n="f7bd697d">
              I övrigt tycker jag att du har agerat mycket bra i utskottet.
              Du har reserverat dig enbart mot vår grundläggande skattepolitik.
              I övrigt har du tagit ställning med oss i nästan alla frågor.
              Det är positivt, och jag hoppas att vi kan ha en bra dialog framöver
              med Miljöpartiet.
            </seg>
          </u>
          <note type="speaker" n="efc89d5d">
            Anf. 137 HELENA LEANDER (mp) replik:
          </note>
          <u who="helena_leander_3aadf2" xml:id="i-b78982ee1642c3c5-2" n="790bbdcb">
            <seg n="35cdea83">
              Herr talman! Jag ska också göra mitt bästa för att vara konstruktiv
              i de frågor där vi faktiskt tycker likadant. Man behöver inte
              bråka för sakens skull, även om det kan bli roliga debatter.
            </seg>
            <seg n="d61a3dc1">
              Låt oss återgå till frågan om det i historien har funnits förslag
              som har gett mer pengar till låginkomsttagare. Vi behöver bara
              gå till Miljöpartiets budget. Vi sänker inkomstskatten med ca
              1 800 kronor om året för alla som tjänar upp till ca 320 000 om
              året. Om man tittar på ert jobbskatteavdrag, det vill säga den
              utredning som riksdagens utredningstjänst har gjort, framgår det
              att de inkomstgrupper som tjänar upp till ungefär 150 000 om året
              får som mest 1 400 i genomsnittlig förändring av nettoinkomsten.
              Nog kan vi konstatera att det går att utforma skattesänkningar
              som faktiskt bättre riktar sig till dem som behöver dem. Jag tror
              att vi ändå har försökt att sopa rent framför vår egen dörr när
              vi kritiserar er fördelningspolitik.
            </seg>
          </u>
          <note type="speaker" n="652bd1c3">
            Anf. 138 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-24a5095359ac57cd-4" n="6db21cc5">
            <seg n="9be3054a">
              Herr talman! Det är bra att vi har samma ambition att sänka skatten.
              Det är något positivt, och det är något som innebär att människor
              får mer frihet.
            </seg>
            <seg n="58516003">
              Jag är lite tveksam till huruvida den budget ni lade fram gick
              ihop eller inte. Men det är väl jättebra om ni har lagt fram förslag
              som innebär större skattesänkningar för låg- och medelinkomsttagare.
              Vi tycker att även de människor som har det relativt gott ställt
              ska få ta del av de skattesänkningar som genomförs. Det måste
              ändå finnas någon rättvisetanke bakom detta. Även de som tjänar
              mycket betalar mycket i skatt och är också betjänta av skattesänkningar.
            </seg>
            <seg n="21119933">
              Det är bra att vi har samma ambition. Det är bra att vi ändå
              har ett relativt gott samtalsklimat oss emellan. Jag tror, inte
              minst mot bakgrund av att Moderaterna är på väg att ompröva sin
              miljöpolitik, att vi kan fördjupa samarbetet mellan alliansen
              och Miljöpartiet ännu mer. Ni kanske inte behöver fastna i vänsterfållan
              utan sakta men säkert kan röra er in mot det borgerliga alliansblocket.
            </seg>
          </u>
          <note type="speaker" n="91c0fda1">
            Anf. 139 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-7543fc85658078e7-0" n="5ec97da9" next="i-d23651c13c6fb564-0"/>
          <note n="8eb1707a">
            Herr talman! Betänkandet Allmänna motioner om inkomstskatter
            m.m. behandlar de motioner som har inkommit under den allmänna
            motionstiden. Det är alltså förslag från enskilda ledamöter, kommittémotioner
            och partimotioner. Jag vill redan inledningsvis yrka bifall till
            utskottets förslag till beslut på samtliga punkter.
          </note>
          <u who="jorgen_johansson_5a4bc5" xml:id="i-d23651c13c6fb564-0" n="5ec97da9" prev="i-7543fc85658078e7-0">
            <seg n="85582d86">
              Jag ska inte kommentera det dagspolitiska läget utan bara kommentera
              några frågor som berörs i betänkandet.
            </seg>
            <seg n="6f085616">
              Oppositionen har framfört i sina skrivelser att skatternas uppgift
              är att finansiera den allmänna välfärden och via skattesystemet
              omfördela från dem som har till dem som saknar samt att styra
              samhället mot en hållbar utveckling. Jag instämmer i stort i den
              beskrivningen. Jag ser detta dessutom som den inriktning som alliansen
              har visat på i praktisk politik i de förslag som har lagts fram
              under de gångna veckorna.
            </seg>
            <seg n="e450c307">
              Jag vill i det här sammanhanget också passa på att framhålla
              att jag avvisar tankar som har framförts i motioner om ett platt
              skattesystem, som enligt min uppfattning inte till fullo uppfyller
              det grundläggande kravet om en solidariskt utformad skattepolitik.
            </seg>
            <seg n="4662db2d">
              Det här är viktigt att betona, för alltför ofta framställs det
              i debatten som att Centerpartiets inriktning i skattepolitiken
              är ett platt skattesystem. Så är det inte. Den debatt som har
              förts under senare tid är alltså fel i sak.
            </seg>
            <seg n="2bec5f47">
              Herr talman! Det finns tre motioner där frågan om idrottsutövarkonto
              tas upp, och samtliga kommer från Centerpartiet. Utskottets skrivning
              kring de här motionerna är positiv, och utskottet framhåller att
              det förutsätter att regeringen bereder frågan skyndsamt och i
              positiv anda.
            </seg>
            <seg n="c55e3bf7">
              Som jag ser det är den här frågan något av vårt lands dåliga
              samvete. Det är beklämmande att vi inte kan erbjuda våra hjältar
              ett boende på hemmaplan utan landsförvisar dem till exempel till
              Monaco. Namn som Ingemar Stenmark, Pernilla Wiberg och Anja Pärson
              är några i raden av våra hjältar som förvisats till andra länder.
              Är det här rimligt? Är det fult att under en kort idrottskarriär
              tjäna stora pengar? Är det så här svensken i gemen vill ha det?
              Jag är övertygad om att svaret är enhälligt nej.
            </seg>
            <seg n="beb1d3f3">
              Den här frågan är inte ny. Den lyftes fram första gången i mitten
              av 70-talet av dåvarande idrottsministern och centerpartisten
              Rolf Rämgård. Det är alltså en 30-årig långbänk som vi nu börjar
              se slutet på.
            </seg>
            <seg n="54a1a814">
              Jag välkomnar den här åtgärden och är glad över att utskottet
              är enigt i frågan.
            </seg>
            <seg n="c6c971d0">
              Herr talman! Riksdagen har tidigare beslutat om en höjning av
              fribeloppet för plockning av bär, kottar och svamp. Det skedde
              bland annat genom en motion av Göran Persson i Stjärnhov. Beslutet
              här i kammaren var enhälligt. Det gäller alltså hobbyplockningen.
            </seg>
            <seg n="7e1efa66">
              Beträffande den affärsmässiga plockningen finns det andra regler,
              och här har ett problem uppstått för utländsk arbetskraft som
              under en kortare tid kommer till landet för att plocka bär. Den
              tolkning som skattemyndigheterna gör av de här gästarbetarnas
              korta visit i landet innebär att bärindustrin i Sverige riskerar
              att läggas ned. Här behövs alltså en översyn, och en del av den
              översynen kan göras i samband med införande av F-skattsedel. Den
              frågan är fortfarande under beredning, och vi får avvakta hur
              lösningen blir för bärbranschen i den här frågan.
            </seg>
            <seg n="f9da761c">
              Vi kan konstatera att dagens situation inte är tillfredsställande.
              Jag ser därför fram emot förslag från regeringen i den här frågan.
              Samtidigt vill jag betona att vi behöver en snabb lösning på det
              här problemet för att inte riskera att en hel näring slås ut.
            </seg>
            <seg n="356607d6">
              Herr talman! I Vänsterpartiets reservation framhålls, riktigt,
              att vi påverkas av en fortgående internationalisering och att
              aktiviteterna över gränserna ökar. Man säger att den ökade internationaliseringen
              bidrar också till att olika länders förutsättningar, exempelvis
              skattenivåer, jämförs i högre utsträckning än tidigare. Det är
              helt rätt.
            </seg>
            <seg n="e31faebe">
              Det är en helt riktig beskrivning, men mot den här bakgrunden
              kan man fråga sig varför Vänsterpartiet styvnackat säger nej till
              en gemensam bolagsskattebas på EU-nivå, och framför allt att vi
              inte ens ska vara med och se över förutsättningarna för det. I
              och med att vi ser över förutsättningarna kan vi också hitta lösningar
              som är alternativ till en gemensam bolagsskattebas.
            </seg>
            <seg n="295d51c3">
              Nu begär jag inte att Anne-Marie Wallouch ska kunna svara på
              den här frågan, eftersom det förmodligen är Marie Engström som
              har skrivit reservationen i detta ärende. Jag begär därför inget
              svar. Men ta ändock med frågan: Hur ställer ni er egentligen till
              det här? Vad är er egentliga inriktning och ert syfte med skrivningen
              i reservationen? Den talar ju helt för en gemensam bolagsskattebas
              på EU-nivå.
            </seg>
          </u>
          <note type="speaker" n="d85ffda8">
            Anf. 140 LARS JOHANSSON (s) replik:
          </note>
          <u who="lars_johansson_1a1a7d" xml:id="i-285f938ca05faa5e-3" n="3a1664c5">
            <seg n="0a75cf6c">
              Herr talman! Det var intressant att Jörgen Johansson tog upp
              en fråga som jag själv hade tänkt ta upp i min replik, och det
              var just frågan om platt skatt. Jag tänkte på det eftersom det
              är två centerpartistiska riksdagsledamöter som har motionerat
              om platt skatt. Vi har undrat lite grann var Centern står i den
              här frågan, och jag noterar att Jörgen Johansson är väldigt tydlig.
            </seg>
            <seg n="6f12d384">
              Men jag har också noterat att det inte bara är vi som har funderat
              lite grann på var Centerpartiet står i frågan om platt skatt utan
              även folkpartisterna. Deras partisekreterare gick häromdagen ut
              i en ganska hård artikel om Centern och Centerns diskussion kring
              platt skatt, också bland ledande företrädare. Det vore bra att
              få den frågan utklarad. Jag hoppas att Jörgen Johansson talar
              för hela Centerpartiet i den här frågan.
            </seg>
            <seg n="ed5f4d3c">
              Den andra frågan jag tänkte ställa gäller den ökade skattebyråkratisering
              som vi nu kan se. Fredrik Schulte sade i sitt sista inlägg tidigare
              att det är klart att det kommer att bli lite krångligare nu och
              att man får ta det. Då är min fråga till Jörgen Johansson: Innebär
              det att ni förbereder ökade anslag till Skatteverket så att de
              klarar den ökade skattebyråkratisering som ni är med om att genomföra?
            </seg>
          </u>
          <note type="speaker" n="71ab2a18">
            Anf. 141 JÖRGEN JOHANSSON (c) replik:
          </note>
          <u who="jorgen_johansson_5a4bc5" xml:id="i-b8975b0f3aa6c047-0" n="5ec97da9">
            <seg n="8fbc0969">
              Herr talman! Givetvis ska man följa utvecklingen av vilka krav
              och belastningar vi lägger på våra myndigheter, och om det fordras
              tillskott ska de naturligtvis ges. Men målet är givetvis att det
              här inte ska innebära någon ökad byråkrati, utan vi ska försöka
              förenkla regelverket så mycket som möjligt.
            </seg>
            <seg n="0d6382b7">
              Över till begreppet platt skatt. Det intressanta är att innan
              vi för den här diskussionen måste vi bestämma oss för vad vi menar
              med platt skatt. Reser vi i de baltiska länderna, som skatteutskottet
              gjorde för något år sedan och bland annat diskuterade begreppet,
              konstaterar vi att det finns olika tolkningar av det. Vi diskuterade
              det även när vi var på besök i England och träffade skattefolk.
              Jag var med finansutskottet i Ryssland och diskuterade det där.
              Jag har analyserat Islands system och även hur republikanerna
              i USA har diskuterat i frågan. Jag konstaterar att det är olika
              innebörd i begreppet platt skatt.
            </seg>
            <seg n="56bd45a4">
              Det vi först bör göra är att skaffa oss en uppfattning om vad
              vi egentligen menar så att vi alla talar samma språk. Men grundläggande
              är att skatt ska tas ut efter bärkraft. Med min tolkning av begreppet
              platt skatt och som jag har uppfattat också är den tolkning som
              ekonomerna i övrigt i landet gör är det svårt med såväl ett slopande
              av det kommunala självstyret som en enhetsskatt rakt över i landet.
              En sådan utveckling har vi i Centerpartiet över huvud taget inte
              diskuterat. Det ligger så långt ifrån de grundvärderingar vi har
              att man inte kan säga att vi har någon partilinje om att införa
              platt skatt. Helt klart nej!
            </seg>
          </u>
          <note type="speaker" n="957b5a8a">
            Anf. 142 LARS JOHANSSON (s) replik:
          </note>
          <u who="lars_johansson_1a1a7d" xml:id="i-285f938ca05faa5e-4" n="3a1664c5">
            <seg n="3d457de7">
              Herr talman! Det är intressant att även Jörgen Johansson konstaterar
              att med de skatteförändringar som tas fram kommer det att kunna
              innebära så långt får jag erkännandet i alla fall en ökad skattebyråkratisering
              och att vi skulle behöva skjuta till pengar om det erfordras.
              Ungefär så uppfattade jag svaret. Det är ett viktigt konstaterande
              att det blir ett krångligare skattesystem. Det är precis det Skatteverket
              har sagt. Med all sannolikhet, såvitt jag har kunnat bedöma, kommer
              ytterligare förslag som kommer att göra det krångligare för skattemyndigheterna
              och för enskilda människor att veta vad det blir för skatt.
            </seg>
            <seg n="31e45651">
              En del av de här frågorna har dragits i långbänk, till exempel
              hur det ska bli med fastighetsskatten. Det är en fråga som man
              inte riktigt vet hur man ska hantera, just på grund av att det
              förmodligen kommer att krångla till det. Det är uppenbart att
              vi där kommer att se en förändring. Det går nu med ganska stora
              steg från ett enkelt skattesystem till ett krångligare skattesystem.
            </seg>
            <seg n="48b49bbd">
              När vi talar om platt skatt är min uppfattning den att vi talar
              om en skatt som inte ska vara progressiv. Jag menar att skattesystemet
              ska vara progressivt. Vi kanske kan vara överens om att det handlar
              om att platt skatt är lika skatt för alla, medan ett skattesystem
              efter bärkraft är ett skattesystem som bygger på ekonomisk bärkraft
              och ska vara progressivt, framför allt att den statliga skatteskalan
              ska vara progressiv. Det är ett väldigt viktigt fundament i vårt
              svenska skattesystem. Överger man en sådan linje blir det ett
              helt annat skattesystem.
            </seg>
            <seg n="e8307855">
              Även om jag inte har rest runt och studerat skattesystem lika
              mycket som Jörgen Johansson har jag varit i några länder och kunnat
              konstatera att man till exempel i Baltikum har väldigt låga skatter.
              Det innebär också att man har ett helt annat välfärdssystem än
              vad vi har i Sverige. Det är nämligen det som blir effekten: mindre
              välfärdssystem med platt skatt.
            </seg>
          </u>
          <note type="speaker" n="ebc24359">
            Anf. 143 JÖRGEN JOHANSSON (c) replik:
          </note>
          <u who="jorgen_johansson_5a4bc5" xml:id="i-7543fc85658078e7-1" n="5ec97da9" next="i-d23651c13c6fb564-1">
            <seg n="94303685">
              Herr talman! När man diskuterar med de baltiska staterna är de
              helt klara över att det här systemet kan vara positivt att ha
              under en uppbyggnadsperiod, men det är inget system som man kan
              ha när man närmar sig den sociala struktur som vi har exempelvis
              i Sverige.
            </seg>
            <seg n="5e89341e">
              Vad gäller motionen som sådan är det ju så att vi har högt i
              tak. Enskilda ledamöter får motionera om vad de vill och också
              ta ansvar för de motioner de väcker. Jag kan konstatera att ingen
              kommittémotion och ingen partimotion någonsin har väckts i Sveriges
              riksdag om platt skatt. Det är intressant att notera att det faktiskt
              är så. Det är enbart enskilda motioner som har väckts.
            </seg>
            <seg n="56cd589a">
              Sedan, Lars Johansson, gällde det byråkratin och så vidare. Både
              du och jag har varit med i politiken så länge att vi vet att man
              ödmjukt ska närma sig problemen. Målsättningen är givetvis att
              man inte ska öka någon byråkrati inom skatteförvaltningen. Om
              det nu, mot förmodan, skulle bli så måste man naturligtvis vara
              öppen för att ta upp diskussionen. Det blir inte alltid precis
              som vi har sagt. Och skulle det nu behövas extra resurser för
              att man, förhoppningsvis under en övergångsperiod, ska klara av
              någon topp måste vi också se till att täcka upp det. Det är ganska
              naturligt att man får lov att hantera en fråga så när man sitter
              i en majoritetssits.
            </seg>
          </u>
          <note n="9f31c17c">
            Anf. 144 GUNNAR ANDRÉN (fp):
          </note>
          <u who="jorgen_johansson_5a4bc5" xml:id="i-d23651c13c6fb564-1" n="5ec97da9" prev="i-7543fc85658078e7-1">
            <seg n="53a0ea70">
              Herr talman! Det vi nu behandlar gäller inkomstskatterna. Vanliga
              familjer har oftast en inkomst, även pensionärer. Och det finns
              tre utgiftsslag som är väldigt stora för varje familj i vårt land.
              Det handlar om bostaden, en mycket stor utgift. Det handlar om
              maten, och det handlar om skatten. Jag kanske skulle tillägga
              att det finns en fjärde stor utgift som nästan alla har. Det handlar
              om resor med bilen eller på annat sätt till och från jobbet. Där
              har vi dock dessbättre i extrema fall avdrag. Jag kan också notera
              att uppvärmningskostnaderna blev väldigt höga under den förra
              mandatperioden.
            </seg>
            <seg n="29d8c3ce">
              Jag ska inte påstå annat än att det finns annat än skatterna
              som i hög grad har påverkat detta, naturligtvis. Jag vill inte
              göra den tidigare majoriteten ansvarig för alltihop. Men det är
              klart att den gröna skatteväxlingen var en svartväxling i väldigt
              stor utsträckning för väldigt många människor i det här landet.
              Jag tror att det var väldigt bra, herr talman, att vi kunde avbryta
              den här gröna skatteväxlingen innan de sista 12 miljarderna lades
              på vanliga familjer.
            </seg>
            <seg n="2574edd9">
              I det här betänkandet behandlas många motioner. När det gäller
              den allmänna inriktningen av skattepolitiken har jag rakt motsatt
              synpunkt i förhållande till vad Lars Johansson framförde tidigare.
            </seg>
            <seg n="817501ae">
              Jag menar att man när man tittar på skattepolitiken lite bakåt
              åtminstone bör gå tillbaka till 1990 och den stora skattereformen,
              som Folkpartiet och Socialdemokraterna stod bakom. Vad vi nu gör
              är att vi går tillbaka några små steg från de väldiga avvikelserna
              från den här skattereformen. Vi var överens om den mellan Socialdemokraterna
              och Folkpartiet, men under ett antal år förfuskades den med olika
              motiveringar. Det gällde framför allt på inkomstskattesidan. För
              de högsta inkomsterna blev det inte bara 50 procents marginalskatt.
              Det blev väldigt raskt, när Socialdemokraterna kom i majoritet
              med andra partier, 55 procent, en marginalskattehöjning. Genom
              att också kommunalskatterna kom att stiga från de beräknade 30
              procenten kom vi att få marginalskatter på upp till 5758 procent.
              Det är otroligt långt ifrån de 90 procent som det var en gång
              i tiden och som föranledde den dåvarande finansministern Kjell-Olof
              Feldt att beteckna det egna skattesystemet, som den regeringen
              hade byggt upp, som ett perverst skattesystem. Vi alla var delvis
              ansvariga för det, naturligtvis. Man ska aldrig försöka att helt
              fria sig själv, för det finns olika omständigheter. Men man kunde
              leva på lån och inte på lön.
            </seg>
            <seg n="e2ec1bee">
              Det var otroligt viktigt att vi kom ifrån detta, och det fanns
              olika faktorer som gjorde att det var möjligt. Framför allt handlade
              det om att vi fick koll på inflationen. Inflationen var fruktansvärd.
              Jag kommer själv ihåg hur man i slutet av 1980-talet från mitt
              parti, Folkpartiet, drev igenom att vi skulle ha indexreglerade
              skatteskalor. Tillsammans med TCO var man förespråkare för detta.
              Man lyckades så småningom med det. Detta gjordes beroende på att
              inflationen härjade så fruktansvärt i skatteskalorna.
            </seg>
            <seg n="87427790">
              Från början, Lars Johansson, var Folkpartiet och Socialdemokraterna
              överens om att högst 10 procent av skattebetalarna skulle betala
              statlig skatt. När vi tittar mot slutet av er mandatperiod ser
              vi att det inte längre är 10 procent. Det har gått långt. Det
              gäller Saco, vanliga företagare, TCO:are och så vidare. Det var
              nästan 25 procent. Det beror lite på hur man räknar, men det var
              väldigt många fler som kom att få betala statlig skatt. Det är
              den stora avvikelsen.
            </seg>
            <seg n="a2e187f1">
              Man kan använda olika tekniker för att återta detta. Folkpartiet
              har varit förespråkare för att vi skulle sänka den högsta marginalskatten.
              Det är en metod. Vi tycker fortfarande att den hade varit den
              bästa. Det finns andra metoder som man har använt nu, nämligen
              jobbskatteavdraget, som verkligen är effektivt och gör det lönsammare
              att jobba. Det är en stor reform som går i samma riktning som
              den som Folkpartiet och Socialdemokraterna stod bakom 1990.
            </seg>
            <seg n="e0681c29">
              Jag tycker att det är oklokt av er att säga att det är en höjning
              av skatterna för vissa inkomstgrupper, för det är det inte. Grunden
              för detta är att det åter kommer att bli lönsammare att jobba
              för vanliga löntagare och pensionärer. Ni socialdemokrater påstår
              att det blir höjd skatt för pensionärer. Det är faktiskt inte
              sant, även om det står i er reservation. Det är inte sant. Jobbskatteavdraget
              sänker skatten för betydande grupper.
            </seg>
            <seg n="8740323b">
              När man läser den RUT-promemoria som Socialdemokraterna har beställt
              måste man komma ihåg att ett stort problem i Sverige är att vi
              har så få höginkomsttagare. Det är alldeles riktigt som ni säger.
              På grund av att marginalskatterna är så höga i Sverige och ni
              vill ju i grund och botten höja dem ännu mer får de som har högst
              inkomster också de största inkomstsänkningarna, i kronor räknat.
              Det är alldeles korrekt. Men man kan se till hela jobbskatteavdraget.
              Tre fjärdedelar ligger på dem som har ganska låga inkomster.
            </seg>
            <seg n="a6aed6f0">
              Och jag skulle vilja ställa en fråga till er på den här punkten:
              Tänker ni ta bort det här för låginkomsttagarna? Tänker ni ta
              bort detta för tre fjärdedelar av skattebetalarna? Det är 30 miljarder
              kronor som det handlar om för människor som har de lägre inkomsterna.
              Tänker ni ta bort detta? Jag tror att många skulle vilja ha ett
              svar på den frågan. Tänker ni ta bort dem och höja skatterna med
              30 miljarder kronor?
            </seg>
            <seg n="a5a39b34">
              Då kommer i och för sig de 10 miljarderna för dem med allra högst
              inkomst också att försvinna. Men det viktiga beskedet för vanliga
              löntagare, vanliga tjänstemän, TCO-medlemmar med en lön under
              25 000 kronor och så vidare handlar om frågan: Tänker ni ta bort
              jobbskatteavdraget, eller tänker ni låta det vara lönsamt för
              dem även i fortsättningen att jobba?
            </seg>
            <seg n="a9b78143">
              Det finns mycket man kan diskutera.
            </seg>
            <seg n="31552ccb">
              Låt mig gå in på några saker där jag ändå noterar att det sker
              väldiga förändringar. Det gäller synpunkter på avdrag för inköp
              av datorutrustning. Detta har Socialdemokraterna och de andra
              partierna hela tiden värnat om tidigare. Jag noterar nu att det
              inte längre finns någon reservation om detta. Man har bytt åsikt
              på den här punkten, helt enkelt. Ni måste medge att ni har bytt
              åsikt på den här punkten. Det är samma sak med flygskatten. Den
              övergav ni redan i höstas. Det är nu bara Miljöpartiet som står
              kvar vid denna flygskatt. Den blev dessbättre aldrig införd, men
              den hade den fantastiska konstruktionen att det var per flygstol.
            </seg>
            <seg n="c018e1d5">
              Vi är också för införande av flygskatt på bränslet. Det tycker
              vi ska införas i hela EU. Men konstruktionen var sådan, Miljöpartiet,
              att hade motsvarande skatt införts på bilar skulle det ha varit
              per passagerare eller per hjul. Det är helt groteskt, helt enkelt.
              Man måste ju se till, det som ni pläderar för i alla andra sammanhang,
              att man har skatt efter vilka utsläpp och imissioner som görs.
            </seg>
            <seg n="e2c9868b">
              Låt mig gå in på en annan fråga, nämligen frågan om golfsport
              eller inte, bland personalvårdsförmånerna. Socialdemokraterna
              har en helt fantastisk skrivning i en reservation på den här punkten.
              Den står på s. 39 i betänkandet. Det är alldeles klart att Socialdemokraterna
              inte vill att man ska införa golf här, men det är enligt gällande
              principer från 1988 som man tycker detta. De principerna har ju
              blivit förlegade. Det har blivit principlöshet i stället för principer.
            </seg>
            <seg n="28737e8d">
              Jag är absolut ingen golfspelare. Jag tänker aldrig spela golf.
              Dock måste jag medge att om man går ut på en golfbana är det en
              form av motion och friskvård. Det finns nästan ett klasstänkande
              i det här. Jag säger inte att man ska införa golf och så vidare,
              men man måste ha en mer fördomsfri inställning. Det är inte vilka
              olika former av sporter man utövar, om man promenerar eller vad
              man nu gör, som ska vara avgörande. Jag tycker att det är klokt
              att man har en mer fördomsfri inställning än den som kommer till
              uttryck hos er.
            </seg>
            <seg n="afca521b">
              Låt mig sedan gå över till bär, svamp och kottar, herr talman.
              Det finns en del saker som är ganska roliga i det här betänkandet.
              En sådan formulering finns i Socialdemokraternas reservation nr
              2: Skattesystemet ska vidare bygga på breda skattebaser och låga
              skattesatser samt enkla och tydliga regler. Det visar att humorn
              ännu inte har försvunnit från skattepolitiken. Det är verkligen
              en rolig formulering, för var det någonting det socialdemokratiska
              skattesamhället präglades av var det ju inte att skattebaserna
              var breda. Så omfattande skattefusk som vi hade under 1990-talet
              har vi väl aldrig haft. Att så många avstod, visserligen illegalt,
              från att betala skatt är helt fantastiskt. Att skattesatserna
              skulle ha varit låga under 1990-talet stämmer inte heller. De
              har ju höjts under 1990-talet. Det är ju det som är problemet.
              Jag tycker att vi måste fundera på om vi inte måste gå ännu längre
              här.
            </seg>
            <seg n="bf426aae">
              Men så kommer jag till reservation nr 13 om bär, svamp och kottar.
              Den är en höjdpunkt i det här betänkandet, måste jag säga. I slutet
              av maj förra året, 2006, väckte jag och dåvarande vice ordföranden
              i skatteutskottet Anna Grönlund Krantz ett förslag om ett utskottsinitiativ
              om att höja den skattefria gränsen för bär, svamp och kottar.
              Detta förslag nedgjordes jäms med fotknölarna, eller ända nere
              där man plockar kottar. Det fanns inga som helst utsikter. Det
              var det dummaste förslag man hört.
            </seg>
            <seg n="3294a2a5">
              Vi gav oss emellertid inte på den här punkten. Den 21 juli skrev
              jag en ny skrivelse till dåvarande ordföranden i skatteutskottet
              om att vi borde göra detta i alla fall därför att det var en nationell
              fråga om kottar, svamp och framför allt bär skulle plockas eller
              inte. Det var detta det handlade om. Denna fråga är helt inaktuell,
              var svaret jag fick. Det kommer aldrig på fråga!
            </seg>
            <seg n="d5ee886d">
              Detta visar någonting som jag vill avsluta med, herr talman:
              Det är inte hopplöst att vara i opposition. Jag vill önska er
              lycka till. Ni kommer säkert att ha stora framgångar. Arbetar
              man bra och konkret kan man få igenom de mest oväntade saker,
              herr talman.
            </seg>
          </u>
          <note n="0a7931ea">
            Sedan gick det inte så lång tid efter valdagen, herr talman.
            Vem väcker då en partimotion om detta? Jo, herr Göran Persson
            i Stjärnhov! Han väcker en motion med exakt den innebörd och ordalydelse
            som mitt förslag, som avstyrkts den 30 maj i skatteutskottet och
            den 21 juli av ordföranden i skatteutskottet, om att skatteutskottet
            skulle ta detta initiativ.
          </note>
          <note type="speaker" n="e34eec12">
            Anf. 145 LARS JOHANSSON (s) replik:
          </note>
          <u who="lars_johansson_1a1a7d" xml:id="i-91f6ebbf86e487ef-0" n="3a1664c5" next="i-e685ae5076979fcf-0">
            <seg n="6687e462">
              Herr talman! Trots Gunnar Andréns långa inlägg här är det uppenbart
              att han var frånvarande vid debatten i veckan med anledning av
              statsministerns rapport från det senaste ministerrådsmötet, där
              koldioxidfrågorna var uppe till mycket ingående behandling. Hur
              vi ska få ned koldioxidutsläppen är en fråga som oroar alla regeringar
              i Europa. Naturligtvis kan man raljera om detta med flygskatten,
              men jag är ganska övertygad om att de europeiska länderna på något
              sätt kommer att diskutera hur vi ska belasta också flyget med
              tanke på de koldioxidutsläpp som flyget i dag står för. Vi har
              ju olika former av punktskatter på andra transportslag med tanke
              på utsläppen av koldioxid. Sedan kan man diskutera om det förslag
              om flygskatt som vi hade i regeringsställning tillsammans med
              våra dåvarande samarbetspartier var det allra bästa, men poängen
              är att man måste belasta olika transportslag efter de koldioxidutsläpp
              de ger.
            </seg>
            <seg n="405c8575">
              Väldigt mycket av den gröna skatteväxlingen handlar om detta.
              Jag tycker att den är viktig. Jag tycker också att om Sverige
              ska medverka till den globala utvecklingen så ska den vara uthållig.
              Då måste man diskutera även grön skatteväxling, som jag tror är
              en framgångslinje.
            </seg>
            <seg n="b810b9a4">
              Avslutningsvis i detta första replikskifte vill jag säga att
              det är intressant att Gunnar Andrén ändå försöker hålla fast vid
              den skattereform som Folkpartiet var med och lanserade för 1516
              år sedan. Men det är faktiskt inga små steg ni tar ifrån den.
              Ni tar stora steg ifrån den, i samverkan med de övriga partierna
              i den borgerliga regeringen. Det är det vi kritiserar. Vi hade
              för avsikt att starta en skatteöversyn om vi hade fått fortsätta
              att regera det här landet.
            </seg>
          </u>
          <note n="76c14285">
            Anf. 146 GUNNAR ANDRÉN (fp) replik:
          </note>
          <u who="lars_johansson_1a1a7d" xml:id="i-e685ae5076979fcf-0" n="3a1664c5" prev="i-91f6ebbf86e487ef-0">
            <seg n="2f5ed212">
              Herr talman! Jag tackar för det. Jag tog visserligen inte upp
              det förslag som vi hade i våras. I stället för ert förslag om
              flygskatt baserat på antalet stolar föreslog alla partier från
              den dåvarande oppositionen att vi genom EU skulle arbeta för att
              inlemma utsläppsskatt på flyget. Det var vår linje. Det var en
              helt annan linje, och det är den som Fredrik Reinfeldt nu driver.
              Jag tycker att det är bra att ni har anslutit er till den. Jag
              noterar också att ni har släppt det gamla förslaget.
            </seg>
            <seg n="f569383c">
              Jag bestrider dock inte att även Miljöpartiet, Socialdemokraterna
              och Vänsterpartiet har ett ansvar. Alla partier har ett gemensamt
              ansvar för miljön och vill naturligtvis se till att det blir en
              rimlig beskattning av utsläpp från flyget. Vi har aldrig sagt
              någonting annat. Men man får inte vidta fel åtgärder för den sakens
              skull. Problemet i den här frågan är inte Sverige, vill jag påstå,
              utan problemet ligger i att det finns många starka intressen ute
              i Europa som inte vill ha detta. Det finns alltför många friåkare
              inom flyget som vill ta marknadsandelar i stället.
            </seg>
            <seg n="4601b479">
              Jag tror inte att det finns något lika starkt sätt att arbeta
              med detta som att få ihop alla Europas länder. Då kommer det att
              bli dyrt för de flygföretag som vill åka och tanka utanför Europa.
              Det ska vi se till att det blir. Sedan får jag kanske diskutera
              med någon annan om EU är ett starkt inslag här eller inte.
            </seg>
            <seg n="41cd8fda">
              Jag bestrider inte att ni hade en god ambition, men jag tycker
              att ni använde fel metod. Vi står dock fast vid samma linje som
              vi hade, och det är jag väldigt tacksam för. Vi har inte ändrat
              åsikt från maj till i år. Vi står fast vid att EU ska se till
              att det blir beskattning av allt flygbränsle på utsläppsbasis.
            </seg>
          </u>
          <note type="speaker" n="97471708">
            Anf. 147 LARS JOHANSSON (s) replik:
          </note>
          <u who="lars_johansson_1a1a7d" xml:id="i-91f6ebbf86e487ef-1" n="3a1664c5" next="i-e685ae5076979fcf-1">
            <seg n="52ea15d2">
              Herr talman! Tack för det, Gunnar Andrén! Jag vill gärna gå vidare,
              för jag fick inte svar på det här med skattereformen och om du
              fortfarande tycker att detta är små steg. Jag anser att det är
              ganska stora steg. Om två parter har varit med och genomfört en
              skattereform och den ena parten säger att det är stora steg vore
              det ju intressant att höra vad den andra parten säger när vi tittar
              på de olika skatteförslag som ni nu lägger fram.
            </seg>
            <seg n="7d45a574">
              Jag har noterat att Folkpartiets partisekreterare också är orolig
              över att det finns partier i den nuvarande regeringen som har
              ledamöter, inte i regeringen men i riksdagen, som talar om platt
              skatt. Även om Jörgen Johansson från Centerpartiet tidigare tillbakavisade
              denna kritik och sade att det inte var en partiuppfattning är
              man uppenbarligen inom Folkpartiet väldigt orolig för den uppfattning
              som finns hos, som man uttrycker det i Dagens Nyheter, ledande
              företrädare för Centerpartiet som talar om platt skatt.
            </seg>
            <seg n="1ad98eed">
              Då är min fråga till Gunnar Andrén: Är detta en allmän uppfattning
              inom Folkpartiet, eller är det bara en uppfattning som partisekreteraren
              torgför? Jag antar att partisekreteraren i Folkpartiet har en
              sådan position han har ju dessutom tidigare suttit i riksdagen
              att han talar för om inte hela partiet så åtminstone delar av
              det. Är det en sådan del som Gunnar Andrén tillhör?
            </seg>
          </u>
          <note n="631f4dcb">
            Anf. 148 GUNNAR ANDRÉN (fp) replik:
          </note>
          <u who="lars_johansson_1a1a7d" xml:id="i-e685ae5076979fcf-1" n="3a1664c5" prev="i-91f6ebbf86e487ef-1">
            <seg n="c8863824">
              Herr talman! Jag tillhör Folkpartiet det är riktigt. Men jag
              vill gärna intyga att Jörgen Johansson i slutet av förra mandatperioden
              med lika stor tydlighet som i dag markerade att Centerpartiet
              liksom Folkpartiet och övriga partier i den här kammaren är emot
              platt skatt och för skatt efter bärkraft. Det är bara att läsa
              i protokollet: Jörgen Johansson stod just i den här talarstolen
              förra året och sade just detta. På den punkten finns det inget
              som helst tvivel.
            </seg>
            <seg n="aa6b6d04">
              Sedan har vi som står bakom skatt efter bärkraft, och det är
              ju en linje som både Folkpartiet, Centerpartiet och Socialdemokraterna
              och fler partier anser vara den allra viktigaste principen i hela
              skattesystemet, alltid anledning att vara en smula oroade för
              betydande avvikelser från denna princip. Jag tolkar Erik Ullenhags
              artikel som ett uttryck för den oro som han kan känna för detta.
              Men jag känner lika stor oro för en del av Vänsterpartiets skrivningar,
              nämligen att de starkt vill öka skatterna på vanliga inkomster.
              Jag tycker att det är ett lika oroande inslag. Jag vill inte alls
              göra andra ansvariga för vad Vänsterpartiet sysslar med i sina
              skrivningar och reservationer, men de talar ju om borttagande
              av LO-puckeln och allt möjligt. Detta innebär mycket kraftiga
              skattehöjningar på vanliga inkomster, medan alliansregeringen
              även om det kan finnas avvikande synpunkter på en eller annan
              detalj och olika avvägningar att diskutera vill gå vidare med
              sänkta skatter på arbete.
            </seg>
            <seg n="2e2436d7">
              Sedan kan man diskutera om stegen är stora eller små, men jag
              tycker ändå i huvudsak och i motsats till Lars Johansson, herr
              talman, att det är steg i rätt riktning. Det var det jag inledde
              med. Det blir mer lönsamt för de flesta människor i det här landet
              att arbeta.
            </seg>
            <seg n="c1753e52">
              Nu vill jag fråga även om jag inte förväntar mig något svar:
              Tänker Socialdemokraterna ta bort jobbavdraget så att det blir
              mindre lönsamt för vanliga människor att arbeta?
            </seg>
          </u>
          <note type="speaker" n="1423b3bb">
            Anf. 149 HELENA LEANDER (mp) replik:
          </note>
          <u who="helena_leander_3aadf2" xml:id="i-b78982ee1642c3c5-3" n="790bbdcb">
            <seg n="18688b4e">
              Herr talman! Gunnar Andrén upprepar det jag nyss försökte dementera.
              Tre fjärdedelar av jobbskatteavdraget går inte till låginkomsttagare
              om man inte menar att den som tjänar 375 000 kronor om året är
              låginkomsttagare. Det är nog inte en verklighetsbeskrivning som
              människor utanför det här huset känner igen sig i.
            </seg>
            <seg n="c1035004">
              Miljöpartiet står därför fast vid den gröna skatteväxling som
              vi har fört fram. Den har en mycket bättre fördelning när det
              gäller vart inkomstskattesänkningarna går än jobbskatteavdraget,
              som ger mest till dem som redan har. Den gröna skatteväxlingen
              innebär ju inte bara sänkta inkomstskatter för låg- och medelinkomsttagare
              utan också höjda skatter på olika former av miljöpåverkan.
            </seg>
            <seg n="e04a132a">
              Det vänder sig nu Gunnar Andrén emot, och han är glad över att
              de har tagit bort det. Det lustiga är att Gunnar Andrén särskilt
              fokuserar på uppvärmningen av bostäder där man kan se att den
              gröna skatteväxlingen kanske har varit som mest effektiv. Där
              ser man hur människor i stor skala byter ut oljepannor och direktverkande
              el till pelletspannor, fjärrvärme och alla möjliga alternativ
              som är betydligt bättre, mer resurseffektiva och som använder
              förnybara bränslen. Där kan man verkligen se att vi har lyckats
              få ned koldioxidutsläppen. Varför skulle det vara dåligt?
            </seg>
            <seg n="b60523f0">
              Vi är alla överens om att den tidigare utformning av flygskatten
              som man valde inte är optimal. Problemet är att om man ska vänta
              på att kunna inlemma flyget i EU:s handel med utsläppsrätter,
              vilket alliansen förespråkar, kommer det att dröja ända till nästa
              handelsperiod, alltså till 2013. Dessutom skulle prispåslaget
              på biljetten vara så lågt att det blir försumbart. Den flygskatt
              som vi har föreslagit, och som inte är optimal men ändå bättre
              än ingenting, skulle enligt Sika minska de årliga koldioxidutsläppen
              med 100 000 ton. Det vill ni alltså inte säga ja till.
            </seg>
          </u>
          <note n="579468c3" type="speaker">
            Anf. 150 GUNNAR ANDRÉN (fp) replik:
          </note>
          <u who="gunnar_andren_ba5d6b" xml:id="i-1d756c988353fc0e-0" n="0cea6b41">
            <seg n="01aedbd5"/>
            <seg n="26dc2122">
              Herr talman! Det är säkert riktigt att den skulle minska utsläppen
              med 100 000 ton. Den skulle dessutom flytta en massa jobb från
              Sturup till Kastrup. Den har alltså ingen verkan i Europa, och
              min motfråga måste då bli: Är det rimligt att vi ska vidta åtgärder
              som bara flyttar jobb? Man måste väl använda EU. Varför vill ni
              gå ur EU och inte använda EU? Man ska använda EU till det här.
              Det finns inget annat sätt att minska de här utsläppen radikalt
              i det här landet.
            </seg>
            <seg n="685022a2">
              När det gäller oljepannor är det nog alldeles riktigt att vi
              håller på att gå över till annat. Det finns dock inget som har
              betytt så mycket för övergången från oljepannor som att oljepriset
              har stigit, och det är ju ganska bra. Dr Henry Kissinger sade
              på 1970-talet: Det finns inget som är så effektivt för en övergång
              till andra bränslen som att oljepriset i USA stiger. Jag tror
              att det fortfarande är alldeles riktigt. Det finns ingenting som
              är så effektivt.
            </seg>
            <seg n="56af2332">
              I den bemärkelsen tycker jag naturligtvis att grön skatteväxling
              är bra att man driver fram modernare teknik. Det tycker jag är
              jättebra. Men den utformning som den fick blev helt felaktig.
              Jag tycker att det fanns ett fantastiskt bevis på detta mot slutet,
              nämligen att den förra regeringen och riksdagsmajoriteten var
              tvungna att införa ett förhöjt grundavdrag i Norrlands inland
              just med motiveringen att den gröna skatteväxlingen hade fördyrat
              uppvärmningen så mycket för vanliga människor att man måste öka
              grundavdraget i dessa områden av det skälet. Det visar ju att
              den här reformen inte var väl genomtänkt. Det var en politisk
              eftergift till Miljöpartiet, och jag är helt övertygad om att
              Socialdemokraterna som säkert är minst lika miljövänliga som ni
              är skulle ha kommit på andra, mycket bättre metoder. Jag är helt
              övertygad om att den här riksdagen, inte bara den här regeringen,
              kommer att hitta på nya former.
            </seg>
            <seg n="9c6a0301">
              Jag lägger märke till att Fredrik Reinfeldt kommer med nya förslag
              om bensinskattehöjningar, och det tror jag är en klok politik.
              Inte för att vi önskar bensinskattehöjningar, men det är ett nödvändigt
              ont.
            </seg>
          </u>
          <note type="speaker" n="394b2465">
            Anf. 151 HELENA LEANDER (mp) replik:
          </note>
          <u who="helena_leander_3aadf2" xml:id="i-c53740083e1bf342-0" n="790bbdcb" next="i-f50a17fff2da0ca3-0">
            <seg n="4224adda">
              Herr talman! Är det inte bättre att stödja glesbygden genom ett
              glesbygdsavdrag än genom att ge dem billig el som innebär att
              glesbygden inte får samma incitament som vi i storstäderna att
              effektivisera vår energiförbrukning? Det måste väl vara mycket
              smartare.
            </seg>
            <seg n="efe25ee4">
              Sedan var det detta med uppvärmningspriserna. Det är alltså helt
              okej att det blir dyrare att värma upp sitt hus om det beror på
              att oljepriserna stiger men inte om det beror på grön skatteväxling.
              För den som betalar tror jag att det spelar en ganska liten roll.
            </seg>
            <seg n="2eedeeaa">
              Däremot kan man tänka sig att de människor som nu ser hur oljepriserna
              stiger och troligtvis kommer att fortsätta stiga i takt med sinande
              tillgång är väldigt glada att vi redan har börjat att genom den
              gröna skatteväxlingen ge människor en chans att ställa om i tid.
            </seg>
            <seg n="71d40b30">
              Visst är det också så att vi måste jobba internationellt med
              att minska koldioxidutsläppen och klimatpåverkan. Nu är ju inte
              EU den enda arenan i världen, utan länder har ju både före och
              utanför EU samarbetat på olika sätt inom ramen för FN och genom
              mellanstatliga avtal. Det tror jag absolut att vi kan göra även
              i fortsättningen, men så länge vi är med i EU ska vi självklart
              se till att driva på så att vi får en offensiv klimatpolitik.
              Där imponerade ni ju inte direkt när ni smög i väg till Bryssel
              och försökte tigga större tilldelning av utsläppsrätter för den
              svenska industrin.
            </seg>
          </u>
          <note n="9dec3867">
            Anf. 152 GUNNAR ANDRÉN (fp) replik:
          </note>
          <u who="helena_leander_3aadf2" xml:id="i-f50a17fff2da0ca3-0" n="790bbdcb" prev="i-c53740083e1bf342-0">
            <seg n="a404cf5c">
              Herr talman! När det gäller övergången till ny miljövänlig teknik
              tror jag att det finns många orsaker, men att som Miljöpartiet
              till den 1 januari 2006 driva fram fem olika skattehöjningar på
              elektricitet, inklusive mervärdesskatten, kan inte vara optimalt.
              Elektricitet är en förnämlig vara över huvud taget, och det hade
              kanske varit bättre att lägga mervärdesskatten på olja och annat.
            </seg>
            <seg n="751dc44c">
              Jag tror inte att det har varit så bra. De där väldiga skattesänkningarna
              för vanligt folk blev 100 eller 200 kronor per år på grundavdraget.
              Tyvärr blev det inte mer. Jag tror att väldigt många kände att
              den gröna skatteväxlingen i själva verket var en svartväxling.
            </seg>
            <seg n="8f5db3b7">
              Låt mig också, herr talman, säga att Agneta Berliner kommer att
              tala om förmånen av fri bil senare.
            </seg>
            <seg n="1712031d">
              Allra sist vill jag göra en rättelse. När vi diskuterade i höstas
              råkade jag säga att en höjning av reseavdraget innebär en skattesänkning.
              Laila Bjurling var vänlig nog att i samband med det, trots att
              jag inte hade någon slutreplik, påpeka att jag hade sagt fel.
              Jag vill gärna få fört till protokollet att en höjning av reseavdraget
              i själva verket inte innebär någon skattesänkning utan tvärtom.
              Jag tänkte fel, och nu har jag sagt detta.
            </seg>
            <seg n="86493f4e">
              Sedan 1932 har skattetrycket i vårt land förändrats. Det har
              förändrats åt ett håll. Vi kan alla här i kammaren fundera över
              om det hållet är uppåt eller nedåt.
            </seg>
            <seg n="4d525042">
              Socialdemokraterna kom i regeringsställning 1932 i ett läge där
              vi hade ett skattetryck på 12 procent. Jag hävdar inte, med viss
              riktning åt Lars Johansson, skatteutskottets vice ordförande,
              att det kanske finns något politiskt parti i kammaren som i dag
              förfäktar ett skattetryck på 12 procent, inte ens två motionärer
              som indirekt har blivit omnämnda i den här debatten. Men skattetrycket
              var 12 procent 1932. 30 år senare, 1962, var vi uppe i 30 procent
              och 1970 i 40 procent. Vi har därefter passerat 50 procent. Det
              har alltså fortsatt i den riktningen.
            </seg>
            <seg n="8be53689">
              I mitten av 1970-talet kan man säga att högskattesamhället är
              här. På Nuteks hemsida kan man läsa att jämfört med 1970 har Sveriges
              relativa position avseende BNP per invånare försvagats kraftigt,
              alltså vår relativa position. Och skattetrycket har ju fortsatt
              att öka rejält även sedan högskattesamhället var på plats runt
              1970.
            </seg>
            <seg n="64803f35">
              Olika politiska initiativ och försök att lätta på skattetrycket
              för att ge näringslivet luft under vingarna, att göra något så
              förhatligt som att sänka inkomstskatten, det vill säga vad människor
              knegar ihop, och förslag att delegera makt från staten har ganska
              generellt och tyvärr ofta reflexmässigt resulterat i hårda ord
              från den socialistiska politiska sidan. Det är beklagligt. Det
              som stod på Nuteks hemsida om vad som har hänt sedan 1970 kan
              tåla att repeteras, att Sveriges relativa position avseende BNP
              per invånare försvagats kraftigt.
            </seg>
            <seg n="b9f18264">
              Allians för Sverige och Kristdemokraterna menar att skatter ska
              fungera som medel för att solidariskt finansiera vår gemensamma
              välfärd samt styra den ekonomiska utvecklingen i en socialt och
              ekologiskt hållbar riktning. Vi menar samtidigt att statsmakterna
              måste visa respekt för grundläggande etiska värden och skatterättsliga
              principer och inte bara ha ett skattemaximerande perspektiv för
              ögonen. Ja, jag sade skattemaximerande perspektiv. Skatter måste
              alltid kunna försvaras och försvaras ur ett moraliskt och legitimt
              perspektiv.
            </seg>
            <seg n="add70466">
              Det finns mycket att kommentera bland alla motioner och utlåtanden
              som vi i utskottets majoritet har presenterat i detta betänkande.
              Jag tänkte särskilt uppehålla mig kring motioner från kristdemokratiskt
              håll, från moderat håll och från miljöpartistiskt håll avseende
              gåvor och bidrag till ideella ändamål.
            </seg>
            <seg n="ab8ebbea">
              Det tillhör väl inte de mest folkligt förankrade begreppen i
              det svenska samhället att tala om subsidiaritetsprincipen. Men
              jag har lärt mig att uttala begreppet efter ett antal år. Att
              stärka det civila samhället är vad subsidiaritetsprincipen ytterst
              handlar om, det vill säga att stödja det människorna kan skapa
              själva utan att politiska församlingar styr, hur kloka just vi
              än är, oavsett majoritet. Oavsett politiska beslut ska människor
              ändå kunna forma sin framtid i så stor utsträckning som möjligt
              genom självständiga beslut, individuella beslut eller i samverkan
              med andra i föreningar, kooperativ, folkrörelser, kyrkor, välgörenhetsorganisationer
              eller vad det än handlar om.
            </seg>
            <seg n="d89cbfe0">
              I den aktuella debatt som finns med här och som utskottet belyser
              i SkU10 vill jag lyfta fram att idealitet, som handlar om personligt
              ansvar, om solidaritet och empati, förmåga att känna in andra
              människor, är grundläggande värden som alla samhällen, även det
              svenska, behöver. Och det krävs för att vi ska kunna bygga ett
              varmt och omtänksamt samhälle.
            </seg>
            <seg n="f6fe75ae">
              Om Sverige ska få en växande ideell sektor måste det skapas möjligheter
              för ett ökat engagemang och ett ökat givande till den ideella
              sektorn. Staten ska inte detaljstyra den ideella sektorn med föreningsliv,
              hjälporganisationer, kyrkor och samfund, utan man ska sätta upp
              spelregler som gynnar den ideella sektorns utveckling.
            </seg>
            <seg n="ff04df28">
              Sverige är i dag ett av få länder i den europeiska unionen där
              det inte finns något skatteavdrag för ideella gåvor. Att mäla
              ut sig på denna punkt är inte något som jag tycker att Sverige
              ska eftersträva för sin framtid eller som vi ska känna är en merit
              för vårt land.
            </seg>
            <seg n="7ae099f2">
              Det är alltså inte alltid lätt att bedriva ideell verksamhet
              i vårt land. Många ideella organisationer gör imponerande insatser,
              och det kanske är fel att i en kammare nämna några vid namn. Jag
              gör ändå det: Rädda Barnen, Bris, Röda Korset, scouterna, idrottsrörelsen,
              kyrkorna, och de jag glömde må så förlåta. Självklart måste nykterhetsrörelsen
              nämnas, eftersom jag också är engagerad där.
            </seg>
            <seg n="08b82454">
              Kristdemokraterna har länge drivit kravet att det ska införas
              en avdragsrätt för gåvor till ideella organisationer. Den åsikten
              är inget som Kristdemokraterna har monopol på. Varför motionerar
              moderater? Varför motionerar miljöpartister i detta? Varför backar
              Centern och Folkpartiet upp detta i utskottets mycket positiva
              skrivning? Jo, därför att vi gemensamt är för detta. Att införa
              avdragsrätt för gåvor till ideella organisationer skulle definitivt
              öka föreningslivets och den ideella sektorns möjligheter att bli
              en starkare del i samhällsbygget, i att bygga landet tillsammans.
            </seg>
            <seg n="d5686d6d">
              Danmark har ett system som tillåter att man gör avdrag för gåvor
              till olika typer av ideella föreningar och kyrkor. Det är ett
              stort stöd för denna typ av organisationer, eftersom deras verksamhet
              till stor del bygger just på givande från medlemmar, ett frivilligt
              givande och ett givande som inte bygger på att politiska församlingar
              med majoritetsbeslut har kommit fram till det ena eller det andra.
            </seg>
            <seg n="753eb1b5">
              I vårt västra grannland Norge ges möjlighet för enskilda personer
              att göra avdrag för gåvor till frivilligorganisationer. Dessa
              frivilligorganisationer ska inte ha näringsverksamhet som ändamål.
              De ska bedriva särskilt angivna verksamheter såsom omsorgs- och
              hälsofrämjande arbete för barn och ungdomar, religiös verksamhet,
              verksamhet till värn för människors rättigheter samt katastrofhjälp.
            </seg>
            <seg n="bbb52fab">
              I Sverige har vi Frivilligorganisationernas Insamlingsråd, Frii.
              De organiserar 79 organisationer med så kallade 90-konton. Dessa
              har föreslagit att ideella gåvor och bidrag till dessa konton
              görs avdragsgilla i privatpersoners och företags självdeklarationer.
            </seg>
            <seg n="31b69e30">
              Herr talman! Med de nämnda länderna som förebild skulle avdragsrätten
              också kunna bestämmas till viss verksamhet i stället för till
              en viss typ av kontonummer. Som lagstiftare har vi alltid möjlighet
              att styra vilka beloppsnivåer som skulle vara avdragsgilla.
            </seg>
            <seg n="d4023e53">
              Skatteutskottet ger motionärerna från moderat, miljöpartistiskt
              och kristdemokratiskt håll rätt i att det frivilliga engagemanget
              i föreningslivet är en omistlig del av samhällsgemenskapen. Det
              skapar trygghet och välfärd för många som annars skulle hamna
              i utanförskap. Frivillig hjälpverksamhet i ideella föreningars
              regi bidrar också till att lindra nöd och elände på många håll
              där de offentliga insatserna inte räcker till. Ett ökat givande
              skulle alltså stärka de frivilliga organisationerna och deras
              möjligheter att växa i omfattning samtidigt som verksamheten inte
              blir lika beroende av politiska beslut.
            </seg>
            <seg n="98287049">
              Låt mig repetera detta; jag tror att det kan understrykas hur
              många gånger som helst: Föreningar skall inte vara så beroende
              som i dag av politiska beslut, politiska konjunkturer, då det
              lätt blir ett politiskt godtycke vad man vill stödja och vad man
              inte vill stödja för stunden. Därför pekar skatteutskottet på
              att denna uppfattning ligger i linje med den som regeringen har
              givit uttryck för i regeringsförklaringen.
            </seg>
            <seg n="8c7c2f8a">
              Herr talman! Jag ska inte förbruka alltför mycket tid till, men
              jag vill ändå, eftersom vi lever i en levande demokrati och för
              en dialog med varandra, kommentera den reservation som Socialdemokraterna
              och Vänsterpartiet gemensamt har lämnat in och där Miljöpartiet
              inte finns med. Miljöpartiet är för detta och har motionerat i
              den riktning som alliansen också vill.
            </seg>
            <seg n="cc0cc0bb">
              I reservationen talar man från socialdemokratisk och vänsterpartistisk
              sida om att man vill att den demokratiska processen ska styra
              detta. Min fråga och undran är på vilket sätt det är mindre demokratiskt
              att medborgarna, människorna i vårt samhälle, hundratusentals
              människor i en rad olika beslut, bestämmer att de genom sina egna
              gåvor vill stödja en viss organisations frivilligarbete. Varför
              skulle det vara mindre demokratiskt?
            </seg>
            <seg n="ce9c91d2">
              I reservationen talas det också om att det skulle minska utrymmet
              för det samhälleliga stödet och öka dessa viktiga verksamheters
              beroende av enskilda personers förmögenheter, förmåga och vilja
              att bidra. Det är lysande om förmögna människor använder sina
              pengar till att stort och rikligen skänka till ideella organisationer,
              välgörenhetsorganisationer, folkrörelser, kyrkor eller vem de
              än vill. Det är bra att de använder sina förmögenheter och sina
              höga inkomster på detta sätt. Är det en nackdel?
            </seg>
            <seg n="9d5f7d3e">
              Det talas vidare om att det skulle bli ökad kontroll, som ni
              skriver i er reservation, och att det skulle vara svårt att hantera
              den här typen av stöd från Skatteverkets sida. Det här går i Danmark
              och i Norge. Varför ha så dåligt självförtroende att tro att vi
              svenskar skulle klara detta sämre?
            </seg>
          </u>
          <note n="75eb0f17">
            Anf. 153 LENNART SACRÉDEUS (kd):
          </note>
          <note n="aec71f2c">
            Herr talman! Jag vill å Kristdemokraternas vägnar yrka bifall
            till utskottets förslag i betänkandet och också yrka avslag på
            samtliga reservationer.
          </note>
          <note type="speaker" n="96de38da">
            Anf. 154 LARS JOHANSSON (s) replik:
          </note>
          <u who="lars_johansson_1a1a7d" xml:id="i-91f6ebbf86e487ef-2" n="3a1664c5" next="i-e685ae5076979fcf-2">
            <seg n="bda09630">
              Herr talman! Låt oss ta diskussionen kring frågan om ideella
              föreningar. Du inledde ditt inlägg med att säga att den ideella
              sektorn kan ha stor betydelse för vår gemensamma välfärd. Jag
              kan gärna hålla med om det. Jag tillhör också dem som är engagerade
              i det ideella föreningslivet på olika sätt. Det Lennart Sacrédeus
              inte talar om är att föreningar av olika slag har väldigt många
              olika former av stöd från samhället. Man kan få lönebidragsanställning,
              som är statligt finansierad. Man kan få kommunala bidrag. Man
              kan få pengar via Allmänna arvsfonden för olika projekt och insatser
              som man gör. Man kan få sponsring från företag, vilket förekommer
              i stor omfattning, framför allt inom idrottsrörelsen. Man bedriver
              dessutom second hand-verksamhet i väldigt stor omfattning, och
              alltmer. Dessutom är det så med second hand-verksamheten, som
              är en växande verksamhet i Sverige, att om man bedriver den på
              ideell basis, alltså bedriver försäljningsverksamhet ideellt utan
              anställda och utan föreningsaktiva, är man skattebefriad. Dessutom
              har man medlemsavgifter.
            </seg>
            <seg n="d7f3e182">
              På många olika sätt kan det ideella föreningslivet frodas i Sverige,
              vilket också sker. Det är inte så att det har gått tillbaka, tvärtom.
              Verksamheten har ökat. Det är oerhört positivt för samhället.
              Därför ska vi inte dra slutsatsen att man inte ska betala den
              skatt som var och en ska betala. Varför ska man ha avdragsmöjligheter
              när man vill stödja en ideell förening? Det kan man göra ändå
              och använda sitt konsumtionsutrymme till att satsa på en ideell
              förening i stället för att köpa varor. Det är hur svenskt som
              helst att göra på det viset. Vad är nackdelen med det?
            </seg>
          </u>
          <note n="8847359a">
            Anf. 155 LENNART SACRÉDEUS (kd) replik:
          </note>
          <u who="lars_johansson_1a1a7d" xml:id="i-e685ae5076979fcf-2" n="3a1664c5" prev="i-91f6ebbf86e487ef-2">
            <seg n="4349fe36">
              Herr talman! Varmt tack till Lars Johansson för hans replik.
              Samtidigt har jag svårt att förstå på vilket sätt alla de olika
              stödformer som finns i dag med någon automatik skulle försvinna.
              Åtminstone är det långt ifrån samtliga som skulle göra det.
            </seg>
            <seg n="6515095c">
              Det vi från alliansens sida menar, något som jag personligen
              känner väldigt starkt för, är att man som medborgare ja, jag vill
              använda ett mindre högtravande ord som människa känner ett stöd
              och känner att samhället tycker att det är bra och vill uppmuntra
              en. Jag är säker på att Lars Johansson från fotbollsstaden Göteborg
              är mycket engagerad i föreningsliv, och det är jag för egen del
              också och säkert många andra här i kammaren. Vi vill att människor
              känner ett stöd och en uppmuntran från samhället, och jag vill
              använda ordet bekräftelse på att man vill att vi verkligen skänker
              till föreningslivet. Jag tror inte att vi ska underskatta vilken
              ryggrad det är i det svenska samhället med alla dessa föreningar,
              folkrörelser, kyrkor och andra som lägger en grundbult och grundplatta
              i det gemensamma samhällsbygget. Jag tror att man i dag när man
              skänker pengar känner att samhället ärligt talat ställer sig neutralt
              eller näst intill, kanske inte ens är positivt, till det. Det
              handlar om att bekräfta.
            </seg>
            <seg n="a20c61f5">
              Sedan vill jag påminna, när Lars Johansson talar om second hand-butiker,
              om att det inte är länge sedan det var på tapeten jag tror att
              det var förutvarande finansminister Bosse Ringholm som ville det
              att momsbelägga även den ideella försäljningsverksamheten i second
              hand-butiker. Man fick rycka ut från deras sida och uttrycka sin
              oro.
            </seg>
          </u>
          <note type="speaker" n="ec89ca2c">
            Anf. 156 LARS JOHANSSON (s) replik:
          </note>
          <u who="lars_johansson_1a1a7d" xml:id="i-91f6ebbf86e487ef-3" n="3a1664c5" next="i-e685ae5076979fcf-3">
            <seg n="43fac5e3">
              Herr talman! Det var inte något som Bosse Ringholm eller regeringen
              önskade. När det gäller second hand-verksamheten är det en fråga
              som har diskuterats inom EU. Det handlar om konkurrensneutralitet.
              Den frågan är mig veterligt inte avgjord, utan det är en fråga
              som den nuvarande regeringen har ärvt. Hur man kommer att hantera
              den vågar jag inte svara på, men det är en sådan diskussion. Det
              är ingenting som vi socialdemokrater har tagit upp i meningen
              att vi vill beskatta second hand-verksamhet, tvärtom. Vi tycker
              att det på många sätt är en väldigt bra verksamhet. Det är viktigt
              att den får utvecklas.
            </seg>
            <seg n="1e6f8c8b">
              Vad Lennart Sacrédeus gjorde tidigare i sitt inlägg och som han
              återkommer till är att jämföra med andra länder utan att jämföra
              med helheten. Jag påtalade förut ett antal exempel där vi på olika
              sätt stöder det ideella föreningslivet i Sverige. Inom till exempel
              den sociala sektorn, frivilligt socialt arbete, pågår det väldigt
              mycket aktiviteter där ideella organisationer arbetar aktivt med
              stöd från samhället och med stöd oftast från kommunerna och medverkar
              i socialt arbete för missbrukare och andra människor som är i
              behov av stödinsatser, sysselsättning och liknande i samverkan
              med till exempel arbetsförmedlingarna för att få loss pengar för
              olika sysselsättningsåtgärder. Detta har vi i Sverige, och vi
              måste komma ihåg att om man ska införa ett annat system med avdragsmöjlighet
              för enskilda människor kommer det att ifrågasättas. Varför ska
              de få bidrag från två håll? Det blir indirekt så att om vi har
              avdragsmöjligheter är det det övriga skattekollektivet som mer
              indirekt finansierar det bidraget till den ideella sektorn. Då
              minskar också utrymmet från stat och kommun att stå för bidrag
              till den ideella sektorn. Det finns en baksida av den politik
              som Lennart Sacrédeus förordar. Jag tror inte det är rätt väg
              att gå.
            </seg>
          </u>
          <note n="bc9ccc31">
            Anf. 157 LENNART SACRÉDEUS (kd) replik:
          </note>
          <u who="lars_johansson_1a1a7d" xml:id="i-e685ae5076979fcf-3" n="3a1664c5" prev="i-91f6ebbf86e487ef-3">
            <seg n="e3a5a6fa">
              Herr talman! Jag vill tacka för de kommentarer som Lars Johansson
              har givit. Att den europeiska unionen med sin grundläggande fredstanke
              har synpunkter på second hand-butiker i Katrineholm, Göteborg
              eller Mora kanske är en aning långt bort från den 9 maj 1945 när
              vi fick fred i Europa. Det är olyckligt att Europeiska unionen
              ska in på dessa domäner. Jag har väldigt svårt att förstå det,
              men det är en annan debatt, en Europadebatt. Därmed avstår jag
              från att lasta Socialdemokraterna och Bosse Ringholm från Enskede
              för detta, eftersom de inte ska lastas, utan Europeiska unionen.
              Tack för det klarläggandet!
            </seg>
            <seg n="61e23d3a">
              Vad gäller bidrag från två håll dels en avdragsrätt, dels de
              bidrag och stöd som Lars Johansson nämner finns i dag tror jag
              inte att detta är ett stort samhällsproblem. Jag tror inte att
              föreningslivet skulle bada i pengar och ha för stora ekonomiska
              resurser och växa sig för starkt i samhället. Tvärtom finns det
              ett utrymme för tillväxt, om jag får använda det ordet, inom den
              sektorn. Skulle de bli för rika och skulle det bli för gynnsamt
              i Sverige får man självklart titta på bidragssidan.
            </seg>
            <seg n="0905048e">
              Jag vill nämna ett exempel. Evangeliska frikyrkan, som tidigare
              hette Örebromissionen och som gått samman med Helgelseförbundet,
              har en ungdomsrörelse som heter EFK Ung. De har av Ungdomsstyrelsen
              fått 3 miljoner kronor per år. Nu sitter en tjänsteman på Ungdomsstyrelsen
              och konstaterar att här uppfylls inte reglerna. 3 miljoner blir
              0 kronor. Sedan löser man det med ett tillfälligt bidrag på 2,1
              miljoner. 30 procent bara försvann till följd av politiska beslut
              eller tjänstemannabeslut. Det här skapar en otrygghet. Givandet
              direkt från medlemmar är en bättre bas.
            </seg>
            <seg n="8c6b9f3d">
              Jag vill att Socialdemokraterna kommer ut i den här frågan. Stöd
              Miljöpartiet och alliansen framöver! Det tror jag att ni kommer
              att göra.
            </seg>
          </u>
          <note type="speaker" n="c1d09664">
            Anf. 158 AGNETA BERLINER (fp):
          </note>
          <u who="agneta_berliner_26942f" xml:id="i-ea4d13629a49cdb5-0" n="fecb4db0">
            <seg n="b7bf75d4">
              Herr talman! Jag tycker att Lennart Sacrédeus hade en väldigt
              intressant inledning om utvecklingen av skattetrycket i Sverige,
              och jag vill gärna hänga på några meningar där.
            </seg>
            <seg n="f2e6b2c9">
              Vi har förvisso ett oerhört högt skattetryck i det här landet.
              Ni känner alla igen broschyren som skatteutskottets kansli har
              tagit fram och som i alla fall jag fick som nybliven ledamot i
              skatteutskottet. Jag tycker att den är väldigt talande. Sverige
              ligger alltså i topp bland OECD-länderna. Mer än hälften av vår
              bnp består av skatteintäkter. Det höga skattetrycket är inte jag
              speciellt förtjust i, men nu ska jag inte debattera det i dag.
              Men det är en sak som jag vill ta upp som hänger ihop med det.
            </seg>
            <seg n="05100b80">
              Många gånger när jag lyssnar på socialdemokrater får jag en känsla
              av att skatten är norm och att allt eller åtminstone det mesta
              ska beskattas. Om man sänker en skatt eller tar bort en skatt
              är det att betraktas som en subvention eller en belöning. Det
              synsättet delar inte jag.
            </seg>
            <seg n="abbc68ca">
              Däremot behöver vi självklart skatteintäkter för att ha pengar
              till de saker som vi gemensamt har bestämt att vi vill ta ett
              gemensamt samhällsansvar för skola, sjukvård och ett bra flyktingmottagande,
              för att nämna några exempel.
            </seg>
            <seg n="cba9c014">
              Vi använder också skatten som ett instrument för att stimulera
              vissa saker och beteenden som vi tycker är bra men också för att
              motverka andra som vi inte tycker är bra för samhällsutvecklingen.
              Och nu börjar jag komma till saken, nämligen till detta med alkolåsen.
            </seg>
            <seg n="51370447">
              Att betala mer skatt för sin förmånsbil för att den har alkolås
              tycker jag är bakvänt. Det innebär att man i stället för att premiera
              alkolås, eller åtminstone hålla sig neutral till det, bestraffar
              det. Som jag uppfattar det är det detta som Socialdemokraterna
              vill fortsätta med i och med att de reserverar sig till den delen
              i betänkandet.
            </seg>
            <seg n="4e13176d">
              Varje dag kör ungefär 16 000 personer i Sverige onyktra, och
              varje år dör omkring 150 personer i alkoholrelaterade olyckor.
              Mer än 2 000 personer skadas svårt i trafiken i samband med olyckor
              där alkohol är inblandat på något vis. Det motionerna om alkolås
              och förmånsvärdet handlar om är att vi måste göra allt för att
              minska antalet personer som kör rattfulla. Då är det viktigt att
              alla åtgärder som man vidtar för att förhindra rattonykterhet
              premieras och inte bestraffas.
            </seg>
            <seg n="ec527446">
              Jag tycker inte att införande av alkolås i bilar ska höja förmånsvärdet.
              Därför ställer jag mig mycket nöjd bakom skatteutskottets betänkande
              och tillstyrker de motioner som vill ta bort regeln om att höja
              förmånsvärdet för tjänstebilar som har alkolås.
            </seg>
          </u>
          <note type="speaker" n="12655695">
            Anf. 159 LARS JOHANSSON (s) replik:
          </note>
          <u who="lars_johansson_1a1a7d" xml:id="i-285f938ca05faa5e-5" n="3a1664c5">
            <seg n="106684f3">
              Herr talman! Låt mig först kort konstatera att vi inte är emot
              alkolås. Det måste vara en fullständig missuppfattning. Men vi
              har inget belägg för att de som har förmånsbilar har större problem
              med alkohol i trafiken än de som inte har förmånsbil. Eller har
              Agneta något sådant?
            </seg>
          </u>
          <note type="speaker" n="7f6a1e19">
            Anf. 160 AGNETA BERLINER (fp) replik:
          </note>
          <u who="agneta_berliner_26942f" xml:id="i-ea4d13629a49cdb5-1" n="fecb4db0">
            <seg n="eb62578f">
              Herr talman! Några belägg finns inte. Alkolås har ju inte funnits
              i någon större omfattning så väldigt länge. Men tycker inte ni
              att man ska göra allt för att bejaka att man sätter in alkolås?
            </seg>
          </u>
          <note type="speaker" n="c019808b">
            Anf. 161 LARS JOHANSSON (s) replik:
          </note>
          <u who="lars_johansson_1a1a7d" xml:id="i-285f938ca05faa5e-6" n="3a1664c5">
            <seg n="655dc4be">
              Herr talman! Om regeringen kommer med ett förslag som stimulerar
              till alkolås för alla som äger en bil är det en helt annan diskussion.
              Vad vi har sagt är att när det gäller förmånsbilar kan vi inte
              se varför man ska göra ett särskilt undantag för just alkolås.
            </seg>
            <seg n="1e0936ec">
              Det sker väldigt mycket förändringar när det gäller hur bilar
              kommer att utvecklas framöver. Det finns redan vissa sensorer
              som gör att du inte kan backa på bakomvarande utan att det ljuder
              i bilen. Det utvecklas nu också en teknik med sensorer som gör
              att man inte kör på framförvarande. Det förekommer tester, bland
              annat på nya E 45 som byggs mellan Göteborg och Trollhättan där
              man förmodligen ska sätta upp sensorer utefter vägrenarna på bägge
              sidor. Om man riskerar att köra av vägen kommer det att tjuta.
              Det finns massor av sådana exempel. Detta kommer naturligtvis
              att öka kostnaden för den som äger bilen.
            </seg>
            <seg n="9b0e85df">
              Vi kan inte varje gång gå in från riksdagens sida och säga: Nej,
              det här behöver ni inte betala när ni får en förmånsbil, men andra
              människor som inte har en förmånsbil ska få betala vad det kostar.
              Vi tycker att det är en orättvis skattepolitik. Vi vill ha generella,
              enkla regler i skattepolitiken. Här är ett område där ni återigen
              krånglar till det och dessutom, som jag tycker är lite allvarligt,
              påstår att människor med förmånsbil har större alkoholproblem
              än andra.
            </seg>
          </u>
          <note type="speaker" n="c1ebcd6f">
            Anf. 162 AGNETA BERLINER (fp) replik:
          </note>
          <u who="agneta_berliner_26942f" xml:id="i-ea4d13629a49cdb5-2" n="fecb4db0">
            <seg n="eeef1c42">
              Herr talman! När det gäller det sistnämnda tycker jag att det
              är obehagligt när någon lägger ord i munnen på någon annan. Det
              är en märklig debatteknik som jag inte hade väntat mig att man
              skulle använda i riksdagen.
            </seg>
            <seg n="b4dd7595">
              Vi får väl se om det kommer någon typ av åtgärder som innebär
              att alkolås bejakas generellt sett. I så fall ser vi fram emot
              ett brett stöd också från Socialdemokraterna.
            </seg>
          </u>
          <note n="b14d7547">
            Överläggningen var härmed avslutad.
          </note>
          <note n="16f2dcee">
            16 § Allmänna motioner om företagsbeskattning m.m.
          </note>
          <note n="6fa4b9c9">
            Föredrogs
          </note>
          <note type="speaker" n="1cc8e958">
            Anf. 163 LENA ASPLUND (m):
          </note>
          <u who="lena_asplund_9b9b89" xml:id="i-baf5e9c9af15a080-0" n="4ecfbdf9" next="i-947c89bda9f7bb11-0"/>
          <note n="ab62e224">
            Herr talman! I betänkandet 2006/07:SkU11 Allmänna motioner om
            företagsbeskattning m.m. behandlar utskottet ett 50-tal olika
            motionsyrkanden från den allmänna motionstiden 2006, av vilka
            flertalet innehåller förslag med anknytning till beskattning av
            företag. Betänkandet behandlar även några motioner om fastighetsskatt
            och förmögenhetsskatt.
          </note>
          <u who="lena_asplund_9b9b89" xml:id="i-947c89bda9f7bb11-0" n="4ecfbdf9" prev="i-baf5e9c9af15a080-0">
            <seg n="da012748">
              Med bifall till ett yrkande i en motion från Centern om att införa
              tonnageskatt för sjöfartsnäringen föreslår utskottet ett tillkännagivande
              till regeringen om att arbetet med en sådan lagstiftning måste
              påskyndas. I övrigt avstyrks motionsyrkandena.
            </seg>
            <seg n="4fa10e64">
              Utskottet hänvisar i många fall till arbetet som redan påbörjats
              för att göra det mer lönsamt att arbeta och driva företag, för
              att ersätta den statliga fastighetsskatten med en lägre fastighetsavgift
              med kommunal anknytning och för att avveckla förmögenhetsskatten.
            </seg>
            <seg n="96866400">
              En motion från Vänsterpartiet om klassificering av äldreboende
              vid fastighetstaxeringen anses tillgodosedd genom att denna fråga
              redan har aktualiserats i Regeringskansliet. Utskottet ser därför
              inget behov av att rikta ett tillkännagivande till regeringen.
            </seg>
            <seg n="0a9f091d">
              Herr talman! Därmed överlämnar jag detta betänkande för debatt.
            </seg>
          </u>
          <note n="d6a31b69">
            Till betänkandet har lämnats 17 reservationer.
          </note>
          <note type="speaker" n="b27b5ecf">
            Anf. 164 RAIMO PÄRSSINEN (s):
          </note>
          <u who="raimo_parssinen_c1bef5" xml:id="i-bd216ee48a094944-0" n="dbc05378">
            <seg n="a3fcc18a">
              Herr talman! En viktig utgångspunkt för den socialdemokratiska
              skattepolitiken är att det svenska näringslivet ska kunna ha en
              förmåga att skapa starka och livskraftiga företag som i sin tur
              bidrar till en positiv ekonomisk utveckling, ger nya jobb och
              välfärd som kommer alla till del. Skattepolitiken ska utformas
              så att den främjar en sådan utveckling. Goda villkor för investeringar
              och företagande är avgörande för att vi här i Sverige ska kunna
              möta allt hårdare konkurrens från omvärlden. Vi vill eftersträva
              breda skattebaser och begränsa olika former av särregler för att
              kunna hålla nere marginalskatterna på strategiska områden som
              är av betydelse för en god ekonomisk utveckling.
            </seg>
            <seg n="a63f0e07">
              Herr talman! Sveriges ekonomi är mycket god. Det slogs rekord
              i antalet nystartade företag, både under 2005 och 2006. Tillväxten
              är stark, och arbetstillfällena har växt till under hela förra
              året och fortsätter att göra så under innevarande år.
            </seg>
            <seg n="b85b3755">
              Detta är ett kvitto på att det är den socialdemokratiska politiken
              med stöd av Vänsterpartiet och Miljöpartiet som har varit lyckosam
              och genomtänkt. Det är vi alla här i kammaren säkerligen glada
              över.
            </seg>
            <seg n="304be9a8">
              Företagens vinstmarginaler är goda och ägarutdelningarna är höga.
              Exportindustrin går på högvarv, den inhemska efterfrågan är stark
              och den offentliga ekonomin är god. Lars Johansson har berättat
              om den enorma produktivitetsutveckling som har gett Sverige en
              outstanding plats i världen.
            </seg>
            <seg n="82292504">
              Tidigare har lagts stor energi på att anpassa reglerna till de
              mindre företagens villkor. Vi har utökat möjligheterna att göra
              avsättningar till periodiseringsfonder och förlängt tiden för
              vilken en reservering kan kvarstå obeskattad. Arbete har lagts
              ned på att reformera de så kallade 3:12-reglerna, vi har stimulerat
              nyanställningar och underlättat generationsskifte, bland annat
              genom att slopa arvs- och gåvoskatten.
            </seg>
            <seg n="50cac8e7">
              Vi socialdemokrater påbörjade tillsammans med Vänsterpartiet
              och Miljöpartiet ansatserna till en grön skatteväxling för att
              lyfta ambitionsnivån och rikta den mer mot miljöfrågorna. Vi har
              gjort det eftersom vi vet att en uthållig tillväxt aldrig kan
              ske på bekostnad av miljön.
            </seg>
            <seg n="ae3ebc41">
              Regelförenklingsarbetet har också varit en viktig del. Det är
              många förslag som har genomförts. Samtidigt har det skett ett
              målmedvetet arbete för att motverka svartarbete och skattefusk.
            </seg>
            <seg n="560c6d6f">
              Herr talman! Skattesystemet ska vara effektivt utformat så att
              det främjar rättvisa. Genom generellt inriktade åtgärder undviks
              snedvridning av ekonomin och avgränsningsproblem. Utgångspunkten,
              som har hörts här tidigare i dag, är att skapa så enkla, neutrala
              och likformiga skatteregler som möjligt. Det säkrar den långsiktiga
              finansieringen av vår gemensamma välfärd.
            </seg>
            <seg n="c2ee2f0f">
              I dag går politiken tyvärr i motsatt riktning. Den moderatstyrda
              regeringen inför nya subventioner, nya undantag och nytt krångel.
              Genom dess oförmåga att vårda stabila skattebaser kommer välfärdens
              finansiering att hotas. Regeringen inför riktade skattesubventioner
              till enskilda branscher. I stället för att ge alla branscher och
              företag likvärdiga villkor pekar man ut i vilka branscher som
              jobben ska komma. Det gör man genom särregler. Det är rimligt
              att anta att tjänstesektorn kommer att vara en växande andel av
              vår framtida ekonomi. Men att bygga in skattesubventioner i den
              sektorn riskerar att på sikt undergräva välfärdssamhällets finansiering.
            </seg>
            <seg n="5c8cfc0a">
              Rättvisan i skattesystemet minskar även på andra sätt. En på
              sikt eller kanske snart kommande orättvisa: Ett slopande av förmögenhetsskatt
              och fastighetsskatt gynnar dem som redan har det bra här i livet,
              samtidigt som det offentliga tappar resurser. Det tycker vi socialdemokrater
              är det tydligaste tecknet på en dålig fördelningspolitik. Det
              kommer att regna manna från staten över dem som redan är förmögna,
              samtidigt som dem som har det sämre ställt hamnar ute i kylan.
            </seg>
            <seg n="ca342040">
              Låt oss för en kort stund titta på fastighetsskatten och de förändringar
              som är gjorda. Statistiska centralbyrån, SCB, har gjort en studie
              av regelförändringarna. Resultatet är slående. 67 procent av hushållen
              får en oförändrad fastighetsskatt eller en minskning som ligger
              under 500 kronor per år. Samtidigt är det 1,4 procent av hushållen
              som får en minskning med 10 000 kronor eller mer. Var bor dessa
              riktiga vinnare? De bor i Danderyd, Lidingö, Vaxholm, Täby, Nacka,
              Sollentuna, Tyresö, Järfälla och Upplands Väsby i Helsingforss
              län samt i Lomma i Skåne. Där har vi tio-i-topp-listan. Husägarna
              i dessa kommuner tjänar mellan 4 000 och 9 000 kronor per år.
              Det motsvarar en sänkning av fastighetsskatten med mellan 36 och
              41 procent. Dessa hushåll ligger också inom den åttonde, nionde
              och tionde decilen när man tittar på inkomsterna. Fördelningsprofilen
              är solklar. Money talks .
            </seg>
            <seg n="f9ba2531">
              OECD kritiserar Sverige och regeringen för förändringarna i fastighetsskatten.
              Man skriver att ur ekonomisk synvinkel vore det bättre att inrikta
              skattesänkningarna på områden som är viktiga för sysselsättning
              och företagande och att det bästa vore att behålla nivån för löpande
              boendebeskattning.
            </seg>
            <seg n="dd11eec9">
              Hur blir det med detta? I dag kan vi både läsa och höra från
              Ekot i radion att de borgerliga partierna i regeringen är osams
              om hur slopandet av fastighetsskatten ska gå till. Kampen verkar
              förutsägbar, vi vet vem som står vid regeringsrodret.
            </seg>
            <seg n="b8a959c2">
              Herr talman! Vi socialdemokrater finner starka skäl att bibehålla
              fastighetsskatten. Det är en del av kapitalinkomstbeskattningen.
              Det bör finnas någon typ av likformighet och enhetlighet mellan
              beskattning av en fastighet och beskattning av avkastning av övriga
              kapitaltillgångar. Vi får aldrig glömma att fastighetsskatten
              inbringar staten 25 miljarder kronor, vilket gör den till en mycket
              viktig och betydande inkomstkälla.
            </seg>
            <seg n="0d6d06f8">
              Samtidigt är det viktigt att nivån avvägs så att skatten inte
              ger orimliga effekter på hushållen. Man kan möta prisstegringar
              med sänkning av skattesatserna och införa dämpningsregler och
              begränsningsregler för hushåll med små inkomster så som vi har
              gjort.
            </seg>
            <seg n="376cb6d8">
              Vi anser att fastighetsskattens effekter ska övervakas noga för
              att man ska kunna göra nödvändiga justeringar.
            </seg>
            <seg n="73a05480">
              Låt mig avslutningsvis, herr talman, kommentera några andra saker
              i dagens betänkande.
            </seg>
            <seg n="a7ef3167">
              Vi socialdemokrater är tillfreds med att utskottet ger regeringen
              i uppdrag att återkomma med förslag till tonnageskatt. Att införa
              tonnageskatt skulle ge den svenska näringen likartade villkor
              som dess konkurrenter och då kan arbetstillfällen och kunnande
              i Sverige utvecklas.
            </seg>
            <seg n="50e251cb">
              När det gäller frågan om klassificering av byggnader för äldreboende
              vid fastighetstaxering var det faktiskt så att vi i utskottet
              var helt överens i sittande sammanträde. Vid mötet därefter hade
              majoriteten ändrat sig. Vi är nog överens i själva sakfrågan,
              men till skillnad från majoriteten kan vi stödja Vänsterpartiets
              krav på att regeringen ska återkomma med förslag på lösning av
              problemet.
            </seg>
            <seg n="f05f47ac">
              Till sist vill jag bara säga att vi motsätter oss ett avskaffande
              av fastighetsskatten, och det gör vi utifrån fördelningspolitiska
              skäl.
            </seg>
            <seg n="40a15eb4">
              Herr talman! Vi står bakom alla våra reservationer men vill yrka
              bifall till reservationerna 1, 11, 14 samt 15.
            </seg>
          </u>
          <note n="51f1579b">
            I detta anförande instämde Birgitta Eriksson och Britta Rådström
            (båda s).
          </note>
          <note type="speaker" n="0a277383">
            Anf. 165 ANNE-MARIE WALLOUCH (v):
          </note>
          <u who="unknown" xml:id="i-6d00475251a1521e-2" n="ea916b53">
            <seg n="833b893b">
              Herr talman! När vi debatterade skatteutskottets betänkande SkU10
              redogjorde jag för varför Vänsterpartiet anser att det behövs
              en översyn av inkomstskatterna.
            </seg>
            <seg n="4f24fc19">
              Nu ska vi debattera företagsbeskattningen. Även när det gäller
              skatter för företag anser Vänsterpartiet att det behövs en översyn.
            </seg>
            <seg n="b346bbad">
              I en presenterad undersökning från organisationen Företagarna
              som Sifo har genomfört ser vi att förtroendet för regeringens
              företagarpolitik enligt uppgift har sjunkit sedan tillträdet.
              Var fjärde företagare saknar förtroende för den nuvarande regeringens
              politik när det gäller företagande.
            </seg>
            <seg n="f4174fac">
              Sverige har nästan 700 000 verksamma företag inom den privata
              sektorn och de sysselsätter närmare 2,7 miljoner personer. 99,2
              procent av dessa företag har färre än 50 anställda och sysselsätter
              ca 1,4 miljoner personer. De små företagen är därmed Sveriges
              främsta arbetsgivare och står för hela 52 procent av den privata
              sysselsättningen och för nära en tredjedel av den totala sysselsättningen.
              Sju av tio svenska företag är enmansföretag.
            </seg>
            <seg n="e6ac3b50">
              Att få mindre företag att vilja investera och nyanställa skulle
              få mycket positiv effekt på sysselsättningen. En satsning på mindre
              företag är också en viktig regionalpolitisk åtgärd.
            </seg>
            <seg n="bea84a97">
              Precis som Raimo Pärssinen redogjorde för har vi tillsammans
              verkat för att sänka skatten.
            </seg>
            <seg n="d06cb80f">
              Borttagande av arvs- och gåvoskatt för att underlätta generationsskiften,
              skattereduktion för forskningssatsningar och reformering av 3:12-regler
              är exempel på sådant som Vänsterpartiet har medverkat till.
            </seg>
            <seg n="f4df489e">
              Vi kan faktiskt också vara med och sänka skatten, men våra skattesänkningar
              inriktar sig på att skapa nya jobb inte på att ge mer pengar i
              plånböckerna åt dem som redan har mycket. Vi låter absolut inte
              de arbetslösa och sjuka betala hela kalaset med motiveringen att
              det ska löna sig att jobba. Jag vill hävda att det alltid har
              lönat sig att jobba, även innan vi bytte regering. Jag förstår
              inte argumentet och verklighetsbeskrivningen att det nu helt plötsligt
              lönar sig att jobba och att det aldrig har gjort det förut. Det
              har alltid varit väldigt stor skillnad mellan om man har haft
              ett jobb eller om man har varit arbetslös eller sjukskriven.
            </seg>
            <seg n="f4828db6">
              Vänsterpartiet föreslog i sin budgetmotion för 2007 begränsade
              avdragsmöjligheter för pensionssparande. Vi anser att regler som
              gäller egenföretagare måste ses över ytterligare innan eventuella
              förändringar görs. Vänsterpartiet föreslog i budgetmotionen också
              en höjning av bolagsskatten från 28 procent till 30 procent. Vi
              anser att Sverige inte påtagligt försämrar sin konkurrenskraft
              med det. Det är dock viktigt att i en översyn av skattesystemet
              väga in hur olika beslut i EG-domstolen kan komma att påverka
              enskilda länders möjlighet att utforma skatter.
            </seg>
            <seg n="21bd1bf3">
              År 1997 genomfördes en generell nedsättning av arbetsgivaravgifterna.
              Syftet var att stimulera sysselsättningen. Riksdagens revisorer
              har i en rapport till riksdagen ifrågasatt värdet av de reducerade
              arbetsgivaravgifterna och pekat på att ingen mätbar ökning av
              sysselsättningen har uppnåtts. Förra året beslutade riksdagen
              om en tillfällig nedsättning av arbetsgivaravgifter för enmansföretag
              i syfte att öka viljan att göra nyanställningar. Tyvärr har den
              nuvarande regeringen avbrutit försöket. Det hade annars kunnat
              vara en god värdemätare på i vilken utsträckning en mer riktad
              nedsättning av arbetsgivaravgifterna hade haft inverkan på sysselsättningen.
            </seg>
            <seg n="46cd6bf9">
              Vänsterpartiet har i flera sammanhang tagit upp frågan om att
              införa en schablonskatt. Vi menar att det kan vara en viktig del
              i förenklingsarbetet eftersom det skulle underlätta för såväl
              skattemyndigheterna som den enskilde företagaren. Framför allt
              skulle vi få ett system som på ett effektivt sätt skulle förhindra
              skatteundandragande. Skatteundandragandet innebär att vi får minskade
              inkomster till vår gemensamma välfärd. Det försämrar också allvarligt
              seriösa företagares möjligheter att konkurrera på lika villkor.
              Det är bekymmersamt eftersom det i förlängningen hämmar tillväxten.
            </seg>
            <seg n="6e2c9b9a">
              Schablonbeskattning lämpar sig bäst i kontantbranscher som till
              exempel restaurang-, frisör- eller taxibranscherna. Vi kan tänka
              oss att som ett första steg införa schablonbeskattning på försök
              i en eller flera branscher. En övergång till schablonbeskattning
              bör främst vara ett frivilligt val och möjligheten att använda
              konventionell beskattning ska kunna finnas kvar. Det finns förebilder
              från andra europeiska länder där man genomfört förändringar med
              gott resultat.
            </seg>
            <seg n="c47b4e70">
              Skatteverket har i rapporter skisserat hur schablonbeskattning
              ska kunna användas i kontantbranscher med få anställda. Nyligen
              har också en utredning gjort ytterligare översyn av vilka förändringar
              i riktning mot schabloniserade system som kan vara möjliga. Både
              slutsatser och mottagande har varit varierande.
            </seg>
            <seg n="64adcf6e">
              I många fall finns invändningar mot att en schablon inkräktar
              på kravet om rättvis beskattning och innebär mindre exakthet för
              den enskilde. Vissa menar att rättstryggheten kan sättas ur spel.
              Man bör vara medveten om att en schablon i sig innebär att träffsäkerheten
              blir mindre exakt. Å andra sidan menar vi att fördelar som förenkling
              och att det ges allt färre möjligheter att undandra skatt överväger
              mycket klart.
            </seg>
            <seg n="d14bd443">
              Vänsterpartiet vill behålla fastighetsskatten, men vi vill att
              den görs om för att bli mer neutral och rättvis oavsett boendeform.
              Beskattningen bör i framtiden ske utifrån upplåtelseform och inte
              som i dag utifrån hustyp.
            </seg>
            <seg n="6ba0323b">
              Precis så som tidigare gällde för bostadsrättsföreningar är hyresrätter
              dubbelbeskattade eftersom de också betalar bolagsskatt. Vi anser
              att det inte finns skäl att särbehandla boende i hyresrätter på
              detta sätt. Fastighetsskatten på hyresrätter bör därför på sikt
              fasas ut.
            </seg>
            <seg n="f61204d1">
              Vi vill också se över andra delar av fastighetsskatten. När det
              gäller småhus bör dels dagens system med bland annat begränsningsregeln
              och dämpningsregeln utvärderas dels bör andra system prövas. Vi
              har till exempel föreslagit att byggnadens värde kunde vara geografiskt
              neutralt, det vill säga att samma hus får samma värde oavsett
              om det ligger i Kristinehamn eller i Helsingfors.
            </seg>
            <seg n="4719bee9">
              Eventuellt kan detta kombineras med ett tak för markvärde. Vi
              är också öppna för att diskutera andra lösningar.
            </seg>
            <seg n="efba33bf">
              Översynen ska också omfatta beskattning av bostadsrätter. Vi
              föreslår att varje bostadsrätt ska värderas för sig och att den
              samlade värderingen blir underlag för bostadsrättsföreningarnas
              fastighetsskatt.
            </seg>
            <seg n="118b9248">
              I dag får alla nya byggnader ett avdrag på fastighetsskatten
              under de första fem åren. Vi anser att man bör se över hur avdragets
              storlek skulle kunna kopplas till befintliga byggnader eller på
              annat sätt stimulera energieffektiva investeringar.
            </seg>
            <seg n="6afc600a">
              Det är inte en bra ordning att Skatteverket måste bedöma om en
              byggnad ska klassificeras som vårdbyggnad och därmed vara befriad
              från fastighetsskatt. Regeringen bör ta tag i detta problem och
              återkomma till riksdagen med förslag till åtgärder som undanröjer
              osäkerheten om hur de blandade boendeformerna inom äldreomsorgen
              ska klassificeras vid fastighetstaxeringen.
            </seg>
            <seg n="c13c7a8a">
              Handeln med utsläppsrätter har inneburit konkurrensfördelar för
              kärnkraft och vattenkraft. Det har resulterat i stora vinster
              för kärnkrafts- och vattenkraftsbolagen. Vänsterpartiet anser
              därför att de skatter som infördes för dessa bolag 2006 ska höjas
              ytterligare. Den termiska effektskatten på kärnkraft ska enligt
              vårt förslag höjas med 300 miljoner kronor och fastighetsskatten
              på vattenkraft ska höjas med ett lika stort belopp.
            </seg>
            <seg n="521b2751">
              Förmögenhetsskatten har stor betydelse ur fördelningssynpunkt.
              En sänkning eller ett avskaffande av förmögenhetsskatten kommer
              att öka de ekonomiska klyftorna ytterligare. Särskilt markant
              blir detta om regeringen gör allvar av sina planer att sänka förmögenhetsskatten
              på alla andra kapitaltillgångar än den egna bostaden. Förmögenhetsskatten
              bör därför finnas kvar även i framtiden. Men det kan finnas skäl
              att göra olika förändringar för att skatten inte ska få oönskade
              effekter.
            </seg>
            <seg n="beb372b7">
              Under senare tid har frågan om överskottslikviditet i onoterade
              bolag uppmärksammats. Vänsterpartiet anser att det finns skäl
              att så snart som möjligt beakta den latenta skatteskulden vid
              förmögenhetsvärderingen av ägares aktier i onoterade bolag. Vi
              satte av 15 miljoner kronor för detta ändamål i vår budgetmotion
              för 2007. Förslaget röstades emellertid ned i riksdagen, och den
              nuvarande regeringen har ännu inte presenterat ett färdigt förslag
              som löser problemet.
            </seg>
            <seg n="c8c90159">
              Åtgärder måste också sättas in för att motverka att det öppnas
              för olika möjligheter till skatteplanering vad gäller pensionsförsäkringar.
              Jag tänker då närmast på planering i syfte att komma undan förmögenhetsskatten
              i samband med att skattereglerna för pensionsförsäkring arbetas
              om; detta till följd av EG-domstolens dom i det så kallade Danmarksmålet.
            </seg>
            <seg n="5b292eb6">
              Herr talman! Jag står givetvis bakom alla våra reservationer
              men väljer här att yrka bifall till reservationerna 2 och 14.
            </seg>
          </u>
          <note type="speaker" n="a942051f">
            Anf. 166 HELENA LEANDER (mp):
          </note>
          <u who="helena_leander_3aadf2" xml:id="i-b78982ee1642c3c5-4" n="790bbdcb">
            <seg n="6b023f07">
              Herr talman! Runt om i vårt avlånga land finns det en massa kreativa
              människor som har bra idéer som de skulle kunna omsätta till ett
              företag. Jag tror inte att någon av oss vill att den lilla människan
              ska mötas av en mur av krångliga regler som hindrar idéerna att
              utvecklas till blomstrande företag.
            </seg>
            <seg n="0087c44b">
              Jag tror att vi alla vill att vi ska ha ett skatte- och regelsystem
              som uppmuntrar de människor som vill ta steget att starta och
              driva ett eget företag. Ibland krockar den goda ambitionen om
              ett gott företagsklimat med andra angelägna samhällsmål. Under
              den gångna mandatperioden har vi ändå tagit en hel del steg, som
              Raimo Pärssinen redan har redovisat, för att förbättra för framför
              allt de små företagen. De små företagen är ju otroligt viktiga
              för att vi ska få ett allsidigt och inte så sårbart näringsliv.
            </seg>
            <seg n="9bf037a5">
              Jag tvivlar inte på regeringens goda intentioner när det gäller
              att förbättra för de små företagen, men man blir lite rädd när
              man ser hur det går nu. Många småföretagare blir oroliga när de
              ser hur de utlovade skattesänkningarna byts i skattehöjningar.
            </seg>
            <seg n="b90a3e57">
              En sektor som alltför ofta glöms bort i den här diskussionen
              är den sociala ekonomin, det vill säga olika former av kooperativ,
              föreningar, stiftelser och liknande sammanslutningar som drivs
              av allmännytta eller medlemsnytta och inte av vinstintressen.
              Det kan vara verksamheter för barn och ungdomar, för funktionshindrade,
              för före detta missbrukare och andra verksamheter som är ovärderliga
              insatser för samhället.
            </seg>
            <seg n="f010b7c4">
              Det faktum att de verksamheterna inte drivs av vinstintressen
              innebär inte att de aldrig har behov av att lägga undan lite pengar
              för att kunna möta oväntade kostnader eller spara för investering.
              Då kan vår skattelagstiftning lägga hinder i vägen.
            </seg>
            <seg n="dbe2db15">
              Visserligen finns det i dag vissa undantag för barns och ungdomars
              vård och fostran, understöd för undervisning och så vidare där
              man inte behöver skatta bort detta överskott. Men för en rad allmännyttiga
              verksamheter har oklarheter i skattelagstiftningen lett till ständig
              ovisshet och kanske segslitna skatteprocesser. Det är därför väldigt
              angeläget att vi kan skapa tydliga regler för den sociala ekonomin,
              så att dessa allmännyttiga verksamheter som drivs utan vinstintresse,
              och där ett eventuellt överskott återinvesteras i verksamheten,
              konsekvent skattebefrias.
            </seg>
            <seg n="a582a381">
              Fastighetsskatten är onekligen en het potatis i denna debatt
              och var det redan i budgetdebatten. Jag ska inte återupprepa våra
              förslag om sänkt fastighetsskatt som vi då drev eller de begränsningsregler
              som vi redan har fått igenom. Jag nöjer mig med att konstatera
              att fastighetsskatten visserligen är problematisk men att den
              onekligen ger väldigt mycket pengar till statskassan och att det
              därför i dagsläget är svårt att på ett ansvarsfullt sätt avskaffa
              den.
            </seg>
            <seg n="3fc521e3">
              Ett förslag som vi däremot har att ta ställning till i dag är
              i vilken utsträckning som olika former av miljöinvesteringar i
              fastigheter ska påverka fastighetsskatten. Det är onekligen lite
              konstigt att de fastighetsägare som väljer att vidta olika former
              av åtgärder för att reducera sin energiförbrukning och minska
              sin miljöpåverkan visserligen får höra att det är jättebra att
              de gör det men sedan får en högre fastighetsskatt. Tvärtom borde
              det vara så att de fastigheter som har förnuftiga uppvärmningssystem
              och låg energiförbrukning ska gynnas, medan de som använder energikällor
              som inte är miljövänliga och läcker väldigt mycket energi borde
              ha en högre fastighetsskatt.
            </seg>
            <seg n="f84c922e">
              Ett förslag till lösning är att man till exempel skulle låta
              de fastigheter som vid en energiinspektion eller energibesiktning
              har visat sig ha en väldigt låg energiförbrukning ska få en rabatt
              på fastighetsskatten, så att man reglerar fastighetsskatten mer
              utifrån miljöpåverkan, och i så fall har den mer som ett styrmedel
              för en effektivare energiförbrukning för bostadssektorn. Därför
              yrkar jag bifall till Miljöpartiets reservation 13, även om jag
              givetvis står bakom alla våra andra reservationer också.
            </seg>
            <seg n="2c0cec30">
              Alliansens förändringar av fastighetsskatten däremot visar på
              en mycket olycklig fördelningspolitik, där man ser att de största
              skattesänkningarna går till välbeställda villaägare i Danderyd,
              Lidingö och andra finare förorter utanför Helsingfors.
            </seg>
            <seg n="3697a3bd">
              Förslaget om sänkt förmögenhetsskatt fortsätter på samma spår.
              Det finns problem med dagens förmögenhetsskatt, inte minst i fråga
              om överlikviditet i onoterade bolag som tidigare har tagits upp.
              Men om man ska göra någonting åt förmögenhetsskatten så måste
              man göra det på ett fördelningspolitiskt ansvarsfullt sätt. När
              man nu ser att alliansen samtidigt sänker skatten mest för dem
              som redan har mest och gynnar de välbeställda på bekostnad av
              dem som har det sämre är det väldigt magstarkt att samtidigt påbörja
              en avveckling av förmögenhetsskatten när det är sjuka och arbetslösa
              som får stå för finansieringen. Det tar jag avstånd från.
            </seg>
          </u>
          <note type="speaker" n="f26ae402">
            Anf. 167 ANNICKA ENGBLOM (m):
          </note>
          <u who="annicka_engblom_d23a4d" xml:id="i-be1adb0ca8f70edc-1" n="58def0fc" next="i-3bba77a78c4e3f11-1"/>
          <note n="9942fad3">
            Herr talman! Jag börjar med att yrka bifall till skatteutskottets
            förslag till beslut i betänkande 11.
          </note>
          <u who="annicka_engblom_d23a4d" xml:id="i-3bba77a78c4e3f11-1" n="58def0fc" prev="i-be1adb0ca8f70edc-1">
            <seg n="629d1124">
              Det finns vissa som tror att statens inkomster dimper ned från
              himlen och att alla medel som behövs för att upprätthålla vårt
              välstånds alla mekanismer kommer från en aldrig sinande källa
              belägen i ingenmansland. Så är ju inte fallet. Välståndet i vårt
              land är uppbyggt genom hårt arbete. Nyckeln är entreprenörerna.
            </seg>
            <seg n="fbf0b603">
              I Sverige har vi en stark tradition av företagsamhet, en tradition
              av människor som är beredda att testa sina idéer i praktiken,
              personer med en livsdröm som med en stor portion mod, initiativ-
              och skaparkraft förvandlar idén till en rörelse, ett företag.
            </seg>
            <seg n="5e1e1ee2">
              Alla dessa företagare och de som arbetar i dem är ryggraden i
              vårt Sverige. De bidrar alla, såväl stora som små, till att skapa
              arbetstillfällen som får samhällets hjul att snurra.
            </seg>
            <seg n="2c90038b">
              Det är inte vi politiker som skapar dessa jobb, även om man ibland
              kan tro det av vissa partiers argumentation. Men det är viktigt
              att den politik som förs, de ramar och regler som vi politiker
              sätter upp, stimulerar till entreprenörernas initiativförmåga.
              Det måste vara lätt att starta och driva företag i Sverige, så
              att företagarna kan agera på en marknad med ett regelverk som
              både är lättöverskådligt och begripligt. En kraftfull politik
              som karakteriseras av innovation och nyföretagande kommer att
              ge resultat i framtiden. Regeringen har i sin regeringsförklaring
              lagt fram konkreta förslag för att detta ska kunna omsättas i
              praktiken. Det om detta.
            </seg>
            <seg n="e33018bd">
              Nu vill jag, herr talman, tala om fastighetsskatten. Alliansregeringen
              kommer att avskaffa fastighetsskatten, den statliga fastighetsskatten.
              Där skulle jag kunna sätta punkt. Men det finns all anledning
              att fortsätta resonemanget eftersom vänsterpartierna vill behålla
              fastighetsskatten av olika skäl, främst för att den inte kan flytta
              på sig. Det är cyniskt.
            </seg>
            <seg n="f107a125">
              Dagens konstruktion av fastighetsskatten gör att den stiger på
              ett sätt som är omöjligt att förutse, och det gör den oerhört
              orättvis. Den tar inte heller några som helst hänsyn till människors
              betalningsförmåga. Den statliga fastighetsskatten är orättfärdig,
              och den ska bort.
            </seg>
            <seg n="1557c8fa">
              Vad händer nu? I ett första steg jag poängterar att det är ett
              första steg fryses taxeringsvärdena och skatteuttaget på förra
              årets nivå. Det införs ett tak i beskattningen för att kapa topparna
              där taxeringsvärdena har stigit mest. Och det görs genom att skatten
              på markvärdet begränsas till högst 2 kronor per kvadratmeter eller
              5 000 kronor per år. För flerbostadshus ska taxeringsvärdena frysas
              och skattesatsen sänkas från 0,5 till 0,4 procent.
            </seg>
            <seg n="a11fcb86">
              Låter detta krångligt? Ja, det är det. Men det är övergående.
              Bättre och tydligare förslag kommer. Detta är ett första steg.
              Det är vi också medvetna om i skatteutskottet.
            </seg>
            <seg n="59830806">
              Efter år 2007 kommer den statliga fastighetsskatten att ersättas
              med en kommunal avgift, precis som har aviserats i alliansens
              valmanifest.
            </seg>
            <seg n="f114feb2">
              Det finns en beredningsgrupp i Rosenbad under ordförandeskap
              av vår finansminister Anders Borg som just i detta nu arbetar
              väldigt intensivt med denna fråga. Och om allt går som det ska
              så finns det en regelförändring redan vid årsskiftet.
            </seg>
            <seg n="ccb90046">
              Herr talman! Till sist vill jag ta upp förmögenhetsskatten. Regeringens
              förslag till halvering av förmögenhetsskatten är nu ute på remiss,
              och förändringarna förväntas genomföras i slutet av året. Under
              mandatperioden kommer förmögenhetsskatten att helt avskaffas.
              Regeringens syfte med detta är att öka tillgången på kapital,
              riskkapital, och därmed också tillgången på kapital för företagens
              investeringar som kan växa. Vi torde vara fullkomligt överens
              om att det är det som vi vill ska ske.
            </seg>
            <seg n="f617f5a3">
              Detta vänder sig vänsterpartierna mot, och det är föga förvånande.
              Här har vi en ideologisk skillnad. De ser det egna ägandet som
              något negativt och kapitalet som något ondskefullt. Men egentligen
              är ju kapitalet vår vän. Utan kapitalet kan vi inte bygga eller
              driva några skolor, sjukhus eller äldreboenden. Utan kapitalet
              hade vi inte haft konsten. Vad hade Mozart varit utan kapitalstarka
              och entusiastiska sponsorer?
            </seg>
            <seg n="d7cf5ebf">
              Denna avoga inställning till kapital och ägande har alltför länge
              varit förhärskande i vårt land och lett till en utarmning av statens
              finanser. Välkomna hem, säger nu den nya regeringen till alla
              dem som har valt att investera i andra länder än vårt eget. Välkomna
              hem att investera i Sverige, i det innovationsrika Sverige. Välkomna
              hem till arbetet att stärka vårt företagande, vår välfärd och
              vår sysselsättning. Vinden har vänt. Framtidstron går nästan att
              ta på. Och allra tydligast märks denna klimatförändring hos ungdomarna.
            </seg>
            <seg n="06d8c561">
              I flera motioner i detta betänkande lyfter man fram problematiken
              när det gäller att ett stort antal småföretagare kommer att gå
              i pension under de närmaste åren och att tillströmningen av nya
              och yngre företagare har varit för dålig.
            </seg>
            <seg n="3fce4711">
              Men det finns en ljusning. Nya siffror från Nutek pekar på en
              radikal attitydförändring hos de unga när det gäller att driva
              företag. Hela 73 procent kan tänka sig att bli egna företagare.
              Vad är det som har hänt? Det är ju helt andra siffror än för bara
              några år sedan. Då visade siffrorna det motsatta.
            </seg>
            <seg n="d33655a8">
              Jo, för företagarna handlar det om lusten att pröva idéer, att
              vara sin egen lyckas smed och att våga nytt och satsa. Att det
              är något som tilltalar unga kan vi väl vara överens om?
            </seg>
            <seg n="90a2abeb">
              Det som hindrar är oftast osäkerhet och byråkrati. Regeringens
              tydligt aviserade inriktning på att underlätta för företagande
              och förenkla byråkratin har stor del i denna förändring. Fåmansbolagsreglerna,
              3:12-reglerna, ska reformeras, och lex Uggla avskaffas redan i
              år.
            </seg>
            <seg n="ecd96a6d">
              I vårt land handlar det från statsmakternas sida mycket om att
              återupprätta förtroendet för att man verkligen vill uppmuntra
              människor till att driva egna företag i stället för att fälla
              dem. Här har vi alla ett ansvar.
            </seg>
            <seg n="e08230c8">
              Vi i riksdagen kan göra mycket genom de lagförslag som vi lägger
              fram och genom de regelförändringar som vi genomdriver. Men minst
              lika viktigt är arbetet ute i regioner, kommuner och landsting
              när det gäller att uppmuntra människors initiativkraft genom att
              vara behjälplig beträffande avknoppningsarbetet och genom att
              vara tillmötesgående med servicen till företagen. Här behöver
              vi alla kavla upp ärmarna och hugga i.
            </seg>
            <seg n="0703afa9">
              Attitydförändringen hos de unga och en ny politisk inställning
              lovar mycket gott inför framtiden!
            </seg>
          </u>
          <note type="speaker" n="07ac9294">
            Anf. 168 RAIMO PÄRSSINEN (s) replik:
          </note>
          <u who="raimo_parssinen_c1bef5" xml:id="i-bd216ee48a094944-1" n="dbc05378">
            <seg n="11b6e9d8">
              Herr talman! Visst är det så, Annicka Engblom, att det går med
              en väldig fart i Sverige i dag. Visst är det så att ett stort
              antal nya företag har bildats både 2005 och 2006. Visst är det
              så att börsen slår rekord. Är det inte också så att en tredjedel
              av börsen är utlandsägd?
            </seg>
            <seg n="9ab65c60">
              Och visst är det så att Sveriges läge internationellt sett är
              väldigt gott när det gäller produktivitetsutveckling, när det
              gäller framstående företag, när det gäller miljöteknik och så
              vidare. Sverige är ett gott företagarland att finnas i.
            </seg>
            <seg n="df150023">
              Visst är det också så att Sverige vid en internationell jämförelse
              är ett land som inte betecknas av en stor byråkrati så är det
              ju och att det är gott att ha ett företag i Sverige.
            </seg>
            <seg n="8233631d">
              Denna utveckling har faktiskt vi socialdemokrater tillsammans
              med Vänsterpartiet och Miljöpartiet lagt grunden för. Men så fort
              ni i den moderatledda regeringen ska göra en sak skjuter ni in
              er på att sänka skatten, för där ligger lösningen och där finns
              nyckeln. Det är klart att vi kan jämföra oss med en massa andra
              länder internationellt sett som har ett lägre skatteläge än vi.
              Men hur är det då egentligen med utvecklingen i de länderna och
              med de ländernas tillstånd vid en jämförelse? Och vem är det som
              fäller företagen nu när vi har en så enorm tillväxt med nya företag
              och nya jobb samtidigt som arbetslösheten drastiskt sjunker?
            </seg>
            <seg n="35126e53">
              Slutligen vill jag fråga, Annicka Engblom: Vad har den borgerliga
              regeringen gjort vilka beslut har ni tagit för att den utveckling
              vi har i dag har kunnat komma till stånd? Vad har ni gjort?
            </seg>
          </u>
          <note type="speaker" n="210a4753">
            Anf. 169 ANNICKA ENGBLOM (m) replik:
          </note>
          <u who="annicka_engblom_d23a4d" xml:id="i-574b8be98d8e1eed-0" n="58def0fc">
            <seg n="6509671d">
              Herr talman! Som vanligt känner man igen retoriken från Socialdemokraterna.
              När det går bra för Sverige är det Socialdemokraternas förtjänst.
              Det har inget med internationella konjunkturer att göra. Det har
              inget att göra med att börserna i USA går bra. Nej, det är Socialdemokraterna
              som driver utvecklingen i det här landet.
            </seg>
            <seg n="7950d43e">
              Men går det dåligt för Sverige då är det minsann inte Socialdemokraternas
              fel. Nej, då är det lågkonjunkturen och den dåliga dollarkursen
              som helt plötsligt är den stora boven i dramat. Lite självkritik
              tycker jag att Socialdemokraterna bör ta på sig.
            </seg>
            <seg n="798e27cb">
              Ni har haft tolv år på er för att göra det som jag under de första
              tre minuterna av Raimo Pärssinens inledning här fullkomligt kunde
              skriva under på absolut! Det gäller då regelförenklingar för företagen
              och allt det ni så gärna vill.
            </seg>
            <seg n="a99af306">
              År 1997, alltså för tio år sedan, tillsatte den dåvarande socialdemokratiska
              regeringen något som hette Småföretagsdelegationen. Har ni hört
              talas om den? Jag känner till hur det verkligen är. Ordföranden
              för Småföretagsdelegationen bor nämligen i min kommun. Man lade
              fram 80 mycket bra förslag om regelförenklingar det var alltså
              för tio år sedan. Men vad har man genomfört? Ja, i praktiken ingenting!
              Det duger inte att stå här och säga att ni så gärna vill så mycket
              och så vidare. Ni har ju haft tolv år på er att handla, men ingenting
              har hänt.
            </seg>
            <seg n="5a9794e5">
              Man bör tänka sig för när man säger att vi nu har suttit med
              en borgerlig regering som i första hand vad gäller hösten har
              satsat på dem i utanförskap. Vårbudgeten kommer till stora delar
              att handla om företagen. Det är ett halvt års arbete! Vad gjorde
              ni under tolv år?
            </seg>
          </u>
          <note type="speaker" n="a06ffc33">
            Anf. 170 RAIMO PÄRSSINEN (s) replik:
          </note>
          <u who="raimo_parssinen_c1bef5" xml:id="i-bd216ee48a094944-2" n="dbc05378">
            <seg n="10063f14">
              Herr talman! Apropå retorik skulle jag vilja fråga Annicka Engblom:
              Har inte de andra länderna som konkurrerar med oss befunnit sig
              i samma konjunktur? Har inte de påverkats av samma internationella
              konjunktur som vi? Hur kan det komma sig att Sverige lyckas så
              bra? Är det inte så att politik faktiskt gör skillnad?
            </seg>
            <seg n="8798e6c3">
              Jag ska inte gå så långt tillbaka som en del andra gör. Jag går
              tillbaka till 1990-talet då Moderaterna senast ledde vårt land.
              Det var inget lysande exempel. Men visst är det så att vi i Sverige
              lyckas ganska bra? Det finns ingenting i de beslut som regeringen
              nu har tagit om vilket vi på något vis kan säga att det är därför
              som vi i dag ligger så långt framme och har så hög tillväxt.
            </seg>
            <seg n="035ef84a">
              Det går inte att bara säga att det är den internationella konjunkturen
              som har lett oss hit. Den har ju även verkat för våra konkurrenter.
              Men vi klarar oss lite bättre. Vi har haft en enorm produktivitetsökning.
              Vi har haft en reallöneutveckling i det här landet som är den
              främsta i Europa. Det finns ett land som kan jämföras med vårt
              land, och det är Sydkorea. I övrigt ligger vi långt framme när
              det gäller innovationer. Vi ligger också långt framme när det
              gäller investeringar. Vi har en börs som slår rekord, och vi har
              ett stort utlandsägande hos oss. Vi är ett öppet land, och vi
              klarar konkurrensen och globaliseringen på ett bra sätt. Självklart
              finns det, Annicka Engblom, politik i detta, så kom inte och säg
              att det bara är konjunkturen som har gjort det här!
            </seg>
            <seg n="52dd741f">
              När det gäller regelförenklingarna önskar jag Annicka Engblom
              och den moderatledda regeringen lycka till. Vi får se vad som
              kommer ur detta. Det har ju varit ett enormt brus från Svenskt
              Näringsliv och andra om att ingenting görs. Nu ska vi se vad som
              görs. Vad ni gör nu är att ni ger er in på skattesänkningar. Ni
              försvårar gränsdragningar. Ni lägger in särregler och så vidare.
              Men det är den politik som vi haft gemensamt med Vänsterpartiet
              och Miljöpartiet som har lett till det läge vi i dag har.
            </seg>
          </u>
          <note type="speaker" n="1f0444b5">
            Anf. 171 ANNICKA ENGBLOM (m) replik:
          </note>
          <u who="annicka_engblom_d23a4d" xml:id="i-574b8be98d8e1eed-1" n="58def0fc">
            <seg n="f5eb8d5a">
              Herr talman! Grejen är den, Raimo Pärssinen, att många av de
              regelförenklingar som regeringen kommer att presentera för riksdagen
              kommer att vara plockade från de punkter som togs fram i Småföretagsdelegationen.
              De kommer faktiskt att effektueras detta efter ett halvår i regeringsställning!
              Det ska inte behöva ta tio år. Som småföretagare kan man inte
              vänta i tio år.
            </seg>
            <seg n="20da07f6">
              När det gäller den självbild av det förträffliga företagarklimatet
              som Raimo Pärssinen nu målar upp undrar jag om småföretagarna
              och andra företagare här i landet känner igen sig. Ja, inte är
              det den kritik man får från företagarna själva eller som man får
              från Svenskt Näringsliv som tillika frågar vad som hände med Småföretagsdelegationens
              förslag. På punkt efter punkt radar man upp saker som visar på
              tillkortakommanden från den tidigare socialdemokratiska regeringens
              sida saker som inte lett till någonting. Den självbild som ges
              stämmer inte med verkligheten. Det beklagar jag.
            </seg>
            <seg n="7c976686">
              Jag måste få ta upp en sak som Raimo Pärssinen tog upp i sitt
              inledningsanförande och som jag tycker är ganska fantastisk. Det
              gäller det här med skattesubventioner till tjänstesektorn. Det
              görs en märklig tankevurpa från socialdemokratin. Det gick ju
              alldeles utmärkt med skattesubventioner när det gällde det så
              kallade ROT-avdraget, det vill säga med skattesubventioner till
              den manligt dominerade sektorn. Men när det i första hand handlar
              om kvinnor i de företag som kan startas av kvinnor vad gäller
              den hushållsnära sektorn går det minsann inte alls bra. Nej, då
              är det skattesubventioner som är av negativ art! Vad är det för
              argumentation från ett parti som dessutom vill kalla sig för feministiskt?
            </seg>
          </u>
          <note type="speaker" n="f084ca8b">
            Anf. 172 HELENA LEANDER (mp) replik:
          </note>
          <u who="helena_leander_3aadf2" xml:id="i-b78982ee1642c3c5-5" n="790bbdcb">
            <seg n="94696c23">
              Herr talman! I morse på tunnelbanan läste jag att min generation
              80-talisterna har en väldigt positiv inställning till att starta
              företag, precis som Annicka Engblom var inne på. Liksom Annicka
              Engblom blev jag väldigt glad av att läsa att det finns en tilltro
              bland oss unga om att det faktiskt går att starta företag även
              med det företagsklimat vi har i dag.
            </seg>
            <seg n="79f95367">
              Någonting som jag dock inte tror framgick av artikeln är om denna
              positiva omsvängning bland ungdomar har skett efter regeringsskiftet
              eller om även tidigare majoritet har varit delaktig i att stärka
              tron på att det går att starta företag.
            </seg>
            <seg n="3db2f9fe">
              Som jag har varit inne på är fastighetsskatten inte på något
              sätt oproblematisk. Jag vill dock ändå vända mig mot Annicka Engbloms
              beskrivning att den inte har någonting med betalningsförmågan
              att göra. Det är ju ändå så att om man har råd att köpa en villa
              i Danderyd speglar det kanske också ens förmåga att betala fastighetsskatten.
              Dessutom har den tidigare majoriteten genomfört begränsningsregler
              som gör att man inte ska behöva betala mer än en viss procentsats
              av sin inkomst i fastighetsskatt. Detta infördes för att inte
              slå undan benen på till exempel fattiga pensionärer i skärgårdskommuner
              som har fått se hur fastighetsvärdena ökat väldigt mycket och
              därför kanske skulle ha blivit tvungna att flytta om begränsningsreglerna
              inte fanns.
            </seg>
            <seg n="4eab3fe4">
              Jag blir alltid lite fundersam när det pratas om vänsterpartierna
              och om vi ska räknas in där eller inte. Jag hävdar att Miljöpartiet
              varken är höger eller vänster, men för säkerhets skull vill jag
              understryka att vi inte hatar ägande, och vi hatar inte kapital.
              Däremot har vi synpunkter på hur ägandet och kapitalet fördelas.
              Visst finns det problem med förmögenhetsskatten, men ska man avveckla
              den får man göra det på ett fördelningspolitiskt vettigt sätt.
              Man kan inte bara avveckla den samtidigt som man på alla sätt
              och vis gynnar höginkomsttagare, och också genom förmögenhetsskatteavvecklingen
              stärker en väldigt fördelningspolitiskt i mitt tycke i alla fall
              otrevlig utveckling.
            </seg>
          </u>
          <note type="speaker" n="c0797e7e">
            Anf. 173 ANNICKA ENGBLOM (m) replik:
          </note>
          <u who="annicka_engblom_d23a4d" xml:id="i-574b8be98d8e1eed-2" n="58def0fc">
            <seg n="86b6d388">
              Fru talman! Jag kan tala om att attitydförändringen har skett
              efter regeringsskiftet. Jag är väldigt engagerad vad gäller Unga
              Företagare som jag tycker har en oerhörd mission i våra skolor
              när det gäller att lyfta fram företagandet och låta unga få pröva
              på att starta och driva egna företag.
            </seg>
            <seg n="5e2747f2">
              Jag ska avslöja att jag aldrig har drivit företag jag har till
              största delen jobbat i den statliga sektorn. Jag har inga egna
              erfarenheter av att driva företag. Egentligen borde Unga Företagare
              motsvaras av Aktiva Politiker, där vi också kan få starta och
              driva företag för att förstå mekanismerna bakom.
            </seg>
            <seg n="8d923f5b">
              Min egen erfarenhet blir att jag har två öron och en liten mun,
              och jag lyssnar och för fram väldigt mycket av det som jag träffar
              på när jag rör mig bland småföretagen, bland mina vänner och bekanta
              och bland folk som jag inte känner. De berättar om olika sorters
              hinder för att företagen ska kunna växa, etableras och utvecklas.
            </seg>
            <seg n="297776c9">
              Jag har också kommit i kontakt med många ungdomar i det här fallet.
              Attitydförändringarna märks också ute bland ungdomarna när jag
              har talat med dem ute i valrörelsen både före och efter regeringsskiftet.
            </seg>
            <seg n="523a6e46">
              Det är liksom en annan luft att andas! Det är en annan approach
              till företagande som gör att vindarna har vänt. Det gläder mig
              sannerligen allra mest!
            </seg>
            <seg n="791b6c84">
              Låt mig byta spår och gå över till fastighetsskatten. Ni pratar
              bara om dem som bor i de rikaste kommunerna. Men ni pratar inte
              om att trots begränsningsreglerna som den förra, socialdemokratiska
              regeringen införde är det barnfamiljer som under tio år har plöjt
              ned hela sin förmögenhet i sitt boende där man inte kan bo kvar
              och pensionärerna som fortfarande blir missgynnade av detta.
            </seg>
          </u>
          <note type="speaker" n="7ec220ef">
            Anf. 174 HELENA LEANDER (mp) replik:
          </note>
          <u who="helena_leander_3aadf2" xml:id="i-b78982ee1642c3c5-6" n="790bbdcb">
            <seg n="2646aa77">
              Fru talman! Om det är så att attityden till företagande har svängt
              bland unga just efter regeringsskiftet vill jag ge regeringen
              en eloge. Jag tycker att ni har tagit upp frågan om företagande
              på ett väldigt bra sätt. Det är också ett exempel på ett område
              där Miljöpartiet och alliansen samarbetade framgångsrikt en hel
              del under förra mandatperioden. Jag hoppas att vi kommer att fortsätta
              på det spåret och se till att detta med att starta företag blir
              ett i högsta grad realistiskt och attraktivt val inte bara för
              ungdomar utan också för den äldre generationen.
            </seg>
            <seg n="9836f3c0">
              Men så har vi fastighetsskatten. Visst finns det problem, det
              erkänner vi alla. Men begränsningsreglerna har faktiskt bidragit
              till att minska problemen för barnfamiljerna och pensionärerna.
              Känner man att det är framför allt dem man vill nå kanske man
              kan utforma sin fastighetsskattesänkning på ett sätt som bättre
              når dem som behöver pengarna, i stället för att som man gör nu
              faktiskt gynna dem som bor i de rika kommunerna. De som gynnas
              mest är i första hand de som bor i de rika förortskommunerna runt
              Helsingfors. De har i alla fall uppenbarligen haft råd att köpa
              villan.
            </seg>
          </u>
          <note type="speaker" n="48ea361c">
            Anf. 175 ANNICKA ENGBLOM (m) replik:
          </note>
          <u who="annicka_engblom_d23a4d" xml:id="i-be1adb0ca8f70edc-2" n="58def0fc" next="i-3bba77a78c4e3f11-2">
            <seg n="0fdf6863">
              Fru talman! Jag kan hålla med om och det tror jag att vi alla
              kan vara överens om att det fortfarande är ett första steg i ett
              avskaffande av den statliga fastighetsskatten, och därmed är det
              inte ett fullständigt förslag. Det är givetvis inte heller optimalt.
            </seg>
            <seg n="e4e5ef1c">
              Saken är den att tanken bakom fastighetsskattens konstruktion,
              som både Helena Leander och också Socialdemokraterna via Raimo
              Pärssinen framförde här i talarstolen i sina inledningsanföranden,
              var just att man ska behålla fastighetsskatten för att det inbringar
              så mycket till staten. Om det är det övergripande målet om man
              inte ser till betalningsförmåga eller om man börjar införa en
              massa begränsningsregler, regler på det, toppregler och allt vad
              det är, för att den har en skadlig inverkan är den i grunden felkonstruerad.
              Det är det vi vänder oss emot.
            </seg>
            <seg n="e9c4a1b2">
              Moderaterna har sedan länge velat avskaffa fastighetsskatten.
              Det finns en tanke i detta. I princip är fastighetsskatten en
              skatt på en utgift för oss som inte äger våra fastigheter. Det
              är banken som äger dem. Det är ju dagen då jag säljer mitt hus
              och går vidare till ett annat boende som det egentligen om värdet
              på min fastighet har ökat och jag har gått med vinst finns någon
              anledning för mig att göra rätt för mig i skattehänseende.
            </seg>
            <seg n="390c4acd">
              Vi har kommit överens om i alliansen att detta ska övergå till
              en kommunal fastighetsskatt. Det pågår ett mycket intensivt arbete
              i regeringen för att göra den optimal och inte så hög som möjligt
              så att den inte drabbar på det sätt som fastighetsskatten tidigare
              har gjort. Detta kan Helena Leander vara fullkomligt övertygad
              om.
            </seg>
          </u>
          <note n="f948b9a5">
            Anf. 176 GUNNAR ANDRÉN (fp):
          </note>
          <u who="annicka_engblom_d23a4d" xml:id="i-3bba77a78c4e3f11-2" n="58def0fc" prev="i-be1adb0ca8f70edc-2">
            <seg n="78a7df13">
              Fru talman! Inom inkomstbeskattningen är det stora skillnader
              mellan opposition och regeringsallians. Detsamma gäller inom kapitalbeskattningen.
              Ändå är det säkert så ute hos allmänheten att skillnaderna inte
              upplevs som så skriande eftersom de berör minoriteter på ett annat
              sätt än när det gäller inkomstskatten.
            </seg>
            <seg n="15a7d06a">
              När det gäller fastighetsskatten tycker jag man ska komma ihåg
              att alliansregeringen har gjort väldigt mycket hittills. Jag tror
              att det allra viktigaste är att man beslutade att sänka skatten
              i flerfamiljshus med 20 procent, från 0,5 procent till 0,4 procent
              redan från den 1 januari 2007.
            </seg>
            <seg n="6242a6c3">
              Det är en betydande skatteförändring. Framför allt markerar den
              tillsammans med skattestoppet att den här regeringen inte accepterar
              att fortsatta skattehöjningar ska resultera i högre hyror för
              vanliga familjer. Det finns andra saker som påverkar hyrorna,
              men skattehöjningar ska inte längre göra det.
            </seg>
            <seg n="df698bb9">
              Totalt sett, fru talman, har skatten på flerfamiljshus och villor
              sänkts med ungefär 4 miljarder jämfört med om man inte hade gjort
              någonting. Formellt sett ser det i statsbudgeten ut som om det
              är fråga om någon miljard, men det är mycket mer än om inget hade
              gjorts.
            </seg>
            <seg n="5b88c9a0">
              Det största problemet med fastighetsskatten är att den har blivit
              så våldsamt hög utan att man egentligen har gjort någonting. Det
              är det stora problemet. Folkpartiet var med och lade om beskattningen
              den 1 januari 1990 1990 års skattereform. Den är, som alla vet,
              en del av kapitalbeskattningen. Vad man inte kunde förutse var
              att taxeringsvärdena på framför allt småhusen skulle bli så våldsamt
              höga. Det har helt enkelt blivit våldsamma höjningar. I tre avseenden,
              fru talman, har det blivit nästan omöjligt för vanliga villaboende
              att förutse hur hög skatten ska bli på det egna boendet.
            </seg>
            <seg n="459efc95">
              För det första har principen skatt efter bärkraft helt kommit
              bort. Den finns inte längre. Det finns inte längre något samband
              mellan vilken skatt man blir debiterad och vilken inkomst man
              har. Det bryter mot symmetrin i skattesystemet. Det är det grundläggande
              i hela det svenska skattesystemet.
            </seg>
            <seg n="3e644c7b">
              För det andra bryter skatten mot likviditetsprincipen, nämligen
              att man blir debiterad en skatt på en intäkt som man inte har.
              Det var väl för många överkomligt när skatten var låg, men när
              den blir flera tusen kronor om året, flera hundra kronor i månaden,
              måste man ta av sina arbetsinkomster, ovanpå det som finns för
              mat, räntor och allt annat. Det har blivit ett jättelikt problem.
              Däremot har det aldrig funnits något som helst tvivel om att vi
              har förespråkat skatt på realisationsvinster.
            </seg>
            <seg n="9a3b9b06">
              För det tredje och det är det som har skapat väldiga problem
              har det varit helt oförutsebart och opåverkbart vilken skatt man
              skulle få på grund av att skatten beror på vilket värdeområde
              man bor i och vilka grannar man har. Jag har själv varit utsatt
              för det. Jag har blivit så rik att jag inte har haft råd att bli
              rikare därför att jag har fått så fina grannar. Så är det för
              många människor.
            </seg>
            <seg n="1e416175">
              Socialdemokraterna har med stöd av Vänsterpartiet och Miljöpartiet
              vidtagit en lång rad åtgärder för att motverka detta. Det har
              varit så många åtgärder att det inte går att räkna dem alla. Det
              har varit 5 procent, 4 procent och sedan begränsningsregler upp
              och ned och överallt. Men någonstans måste man säga stopp och
              belägg och se till att något annat görs.
            </seg>
            <seg n="f605a607">
              Det är inte lätt, fru talman, att ta bort hela fastighetsskatten
              eftersom det är fråga om så otroligt mycket pengar 25 miljarder.
              Ni tycker att vi redan har gjort mycket, men ni hör att det handlar
              om sammanlagt kanske 45 miljarder. Men det återstår 1520 miljarder
              av skatten. Problemet är att det är få människor som har drabbats
              av jättelika skattehöjningar.
            </seg>
            <seg n="b36e22f0">
              Jag ska berätta en liten anekdot. Jag blev uppringd för några
              år sedan av en person som bodde i Orsa av alla platser. Han hade
              en fastighet som var taxerad till 300 000 kronor. Han undrade
              om jag kunde hjälpa honom med en sak, nämligen att skänka den
              till den dåvarande finansministern. Han hade en utgift varje år
              för den på 3 000 kronor, men han hade ingen intäkt. Det var ingen
              som ville köpa den av honom. Det säger lite grann om den desperation
              som man kan känna om man inte har en likviditet. Jag frågade finansministern,
              men han ville inte ha fastigheten.
            </seg>
            <seg n="90c2c04b">
              Man måste inse att förmögenhetsskatten har blivit vad nuvarande
              generaldirektören vid Skatteverket Mats Sjöstrand sade vid en
              utfrågning i skatteutskottet, nämligen en i princip frivillig
              skatt. Men det är inte det som är det största problemet med förmögenhetsskatten.
              Problemet är att den redan har flyttat ut så mycket kapital från
              det här landet. Vi kan inte fortsätta med detta. Vi måste få en
              likställighetsprincip med andra länder på området.
            </seg>
            <seg n="64684c24">
              Jag har aldrig bestridit att förmögenhetsskatten är en i grund
              och botten god liberal princip. Det skulle finnas något rättvist
              i förmögenhetskatten om alla betalade den lika. Då skulle det
              vara skatt efter bärkraft. Jag står bakom att i grund och botten
              är förmögenhetsskatten en riktig skatt, det vill säga skatt efter
              bärkraft. Men omständigheterna har blivit sådana, fru talman,
              att vi inte ensamma kan behålla den. Vi måste ta bort den för
              att få tillbaka en del av förmögenheterna till Sverige. Däremot
              är jag personligen emot att ha en skatteamnesti. Jag tycker att
              vi som har skött oss jag vågar säga så inte ska betala det som
              andra har låtit bli att betala.
            </seg>
            <seg n="556a8cc7">
              En helt bisarr del av förmögenhetsskatten, och som Mats Sjöstrand
              påpekade, är att olika tillgångar värderas så olika. Det mest
              bisarra i sammanhanget är om man råkar ha en Zorntavla de flesta
              har inte det, inte jag heller för 10 miljoner så ska den i princip
              tas upp till förmögenhetsbeskattning om den förvaras i bankfacket,
              för då är den en investering. Men om den hänger på väggen är den
              ett bruksföremål. Då behöver man inte ta upp den till beskattning.
              Det här visar hur bisarr skatten är.
            </seg>
            <seg n="e68a42c9">
              Allra sist måste jag ta upp en annan fråga. Jag ser att det nu
              finns en glädjande enighet om ett införande av tonnageskatt. Vi
              är nu för tiden eniga om detta. Det här är första tillfället under
              den här mandatperioden att få vissa saker på det här området beslutat
              och få det fört till kammarens protokoll. Det hände mycket under
              den förra mandatperioden på det här området. I den dåvarande oppositionen
              var vi eniga om att så småningom få tonnageskatten införd.
            </seg>
            <seg n="fe9c88e3">
              Den 4 juni 2003 ställde jag en fråga till dåvarande finansministern
              om att införa tonnageskatt. Jag fick den 18 juni följande svar
              från den dåvarande finansministern: En tonnageskatt skulle komma
              att strida mot principerna bakom vårt skattesystem. Den skulle
              vidare ge upphov till avgränsningsproblem eftersom ofta endast
              en del av rederiföretags verksamhet skulle kunna schablonbeskattas.
              All annan verksamhet som företaget bedriver måste beskattas på
              vanligt sätt. Det är inte aktuellt att föreslå en övergång till
              tonnage-skatt.
            </seg>
            <seg n="b982bea9">
              Han delade den uppfattning som riksdagen intagit dåvarande majoriteten
              när den så sent som den våren avslog en motion om införande av
              tonnageskatt.
            </seg>
            <seg n="7bfd23aa">
              Så gick det ett halvår. Sedan ställde Claes-Göran Brandin från
              Socialdemokraterna den 2 februari 2004 följande fina fråga:
            </seg>
            <seg n="a920cd07">
              Allt fler länder inom EU har infört så kallad tonnageskatt. Kommer
              finansministern att låta utreda frågan för att så också ska ske
              i Sverige?
            </seg>
            <seg n="302b3068">
              Samma finansminister svarade den 11 februari 2004: 12 av de 15
              medlemsstaterna har numera ett system med tonnageskatt. Med hänsyn
              till det ville han förutsättningslöst titta på detta. Regeringen
              avsåg därför att tillsätta en utredning i frågan.
            </seg>
            <seg n="5dd0a707">
              På mindre än sex månader byter den förra regeringen totalt åsikt.
              Man kan undra om det beror på vem som har ställt frågan jag eller
              Claes-Göran Brandin. Det är inte ointressant. Om det skulle vara
              så att den nuvarande regeringen tar hänsyn till vem som ställer
              frågor under en viss tid är det alldeles förfärligt. Det här handlar
              om stödet till svensk sjöfartsnäring.
            </seg>
            <seg n="a19defa0">
              Jag noterar att vi numera är eniga om detta. Utredningen lades
              fram den 8 juni 2006, och den har remissbehandlats. Regeringen
              tillträdde först den 6 oktober 2006. Det här kan ta en viss tid.
              Det har tagit flera år fyra fem år. Det är bra att vi nu har enats
              om principen om att vi behöver samma villkor för den svenska sjöfartsnäringen.
              Exakt när detta kan införas kan alltid diskuteras. Det kan finnas
              olika avvägningar som vi inte är på det klara med. Men det är
              en stor framgång.
            </seg>
            <seg n="03dc64a0">
              Jag ville få med detta, fru talman, av den anledningen att jag
              än en gång tycker att detta visar som jag sade i mitt förra anförande
              att opposition faktiskt kan löna sig. Hav hopp!
            </seg>
          </u>
          <note type="speaker" n="dde1a722">
            Anf. 177 RAIMO PÄRSSINEN (s) replik:
          </note>
          <u who="raimo_parssinen_c1bef5" xml:id="i-795f17ce7a39e045-0" n="dbc05378" next="i-2017952f4752cb6b-0">
            <seg n="4d8ac7b9">
              Fru talman! Jag tänkte passa på att ställa en fråga till Gunnar
              Andrén. Vi vet alla att en mandatperiod på fyra år i regel innehåller
              en hög- och en lågkonjunktur. Blir det så också under den här
              mandatperioden? Hur kommer då det ekonomiska läget att se ut 2010?
              Det kan vara en viktig fråga.
            </seg>
            <seg n="c54879c1">
              När det gäller statens intäkter vet vi att 25 miljarder är mycket
              pengar. Det är inte alls som Annicka Engblom vill göra sken av,
              nämligen pengarnas vikt på det sättet. Det är därför skatten ska
              vara kvar. Det handlar om hur vi långsiktigt ska finansiera välfärden.
            </seg>
            <seg n="55639ac0">
              Då är frågan: Hur ska ni inom högerregeringen finansiera de här
              25 miljarderna om ni ska förändra fastighetsskatten?
            </seg>
            <seg n="0a242838">
              Apropå det Lars Johansson tidigare tog upp i en replik till Gunnar
              Andrén gäller det avsteg från skattereformen 1990.
            </seg>
            <seg n="ef3e26d5">
              Vi fick höra samfällt i skatteutskottet av generaldirektör Mats
              Sjöstrand att fastighetsskatten i det förslag som nu genomförs
              är så krånglig att han knappt kunde klara av att räkna ut den.
              Det är ju en pikant detalj. Det kan vara krångel.
            </seg>
            <seg n="4cb72d8b">
              Men frågan är, Gunnar Andrén, om vi om ett antal år har en lågkonjunktur,
              vilket är ganska troligt: Hur tänker ni finansiera den här förändringen
              av fastighetsskatten?
            </seg>
          </u>
          <note n="eaed60e3">
            Anf. 178 GUNNAR ANDRÉN (fp) replik:
          </note>
          <u who="raimo_parssinen_c1bef5" xml:id="i-2017952f4752cb6b-0" n="dbc05378" prev="i-795f17ce7a39e045-0">
            <seg n="77d77233">
              Fru talman! Jag skulle först vilja vända mig mot språkbruket.
              Jag skulle själv aldrig använda ordet högerregering. Det har jag
              sagt till Thomas Östros tidigare. Jag talar alltid om alliansregeringen.
              Ni får använda vilka beteckningar som helst, men jag betackar
              mig för att tillhöra någon högergruppering. Det var en bisak.
            </seg>
            <seg n="5d2f71c3">
              Jag håller helt med Raimo Pärssinen om att konjunkturer går upp
              och ned. Det får man alltid vara beredd på, och man ska ha beredskap.
              Just nu befinner vi oss, bland annat tack vare en god ekonomisk
              politik både i Sverige och utomlands, i en mycket gynnsam ekonomisk
              situation. Den nuvarande regeringen har naturligtvis stor glädje
              av att sysselsättningen är på väg uppåt och att många saker pekar
              uppåt. Så var det inte när vi tog över 1976 eller 1991. Då hade
              det varit socialdemokratiska regeringar tidigare, och det var
              nedgång. Det är en väldigt viktig skillnad. Framför allt är det
              viktigt för de människor som nu får jobb i stället.
            </seg>
            <seg n="8acaaf9f">
              Alliansregeringen har sagt att alla skatteförändringar måste
              finansieras på ett rimligt sätt inom den sektor som de görs. Det
              pågår olika beräkningar inom Regeringskansliet, som jag inte kan
              i detalj, av hur man ska kunna finansiera det här enligt den principdeklaration
              som gjordes i Visby 2006 under Almedalsveckan. Man ska alltså
              byta från ett system med statlig fastighetsskatt till ett system
              där olika komponenter kommer att ingå men där en kommunal avgift
              kommer att vara en viktig del i finansieringen. Hur hög den kommer
              att bli och om det kommer till andra saker kan jag inte svara
              på.
            </seg>
            <seg n="d094f057">
              Jag håller helt med Raimo Pärssinen om det var det som var avsikten
              om att vi inte ska göra så att vi driver upp budgetunderskottet
              eller någonting sådant. Om det är någonting som vi i vårt land
              har lärt oss är det att höga räntor ska vi absolut inte ha. Villaägare,
              boende i flerfamiljshus, bostadsrättsinnehavare och så vidare
              är icke betjänta av det, utan det drabbar bara hyrorna.
            </seg>
          </u>
          <note type="speaker" n="b4a64a80">
            Anf. 179 RAIMO PÄRSSINEN (s) replik:
          </note>
          <u who="raimo_parssinen_c1bef5" xml:id="i-795f17ce7a39e045-1" n="dbc05378">
            <seg n="5f7f63d6">
              Fru talman! Nej, jag räknar inte in Gunnar Andrén som person
              i en högerregering. Jag vet att Gunnar Andrén står för de socialliberala
              värderingarna. Det vill jag säga först.
            </seg>
            <seg n="6b49c62c">
              Det är klart att det kliar i fingrarna hos många nu när vi har
              ett gott ekonomiskt läge och när vi kan redovisa överskott. Man
              säger så här: Nu har vi inom den borgerliga regeringen det säger
              jag enbart därför att det är Gunnar Andrén som står här en massa
              prioriterade projekt som vi vill göra, och det handlar väldigt
              mycket om skattesänkningar. Det ena partiet vill göra en sak,
              och så vidare. Då kan man hamna i den situationen att man tar
              i för mycket, och det är ett bekymmer. Vi vet också att vi då
              kommer att hamna i ett sämre ekonomiskt läge.
            </seg>
            <seg n="c46d596c">
              Sedan finns det alltid en X-faktor. Vi vet inte vad som händer
              i omvärlden. Vi kommer ihåg vad som hände den 11 september 2001,
              då ekonomin bara stagnerade. Det måste alltså finnas ett starkt
              värn om intäkterna som gör att vi kan upprätthålla välfärden.
            </seg>
            <seg n="085febd2">
              Men det är också fråga om fastighetsskatten. Vi kunde höra på
              Ekot i dag att partierna inom den borgerliga alliansen är osams
              om hur det ska finansieras. Eftersom det här är ett starkt vallöfte
              också från Kristdemokraterna blir frågan: Kan Gunnar Andrén här
              garantera som socialliberal kan han säkert göra det att högerregeringen
              inte spiller ut de här pengarna och att man klarar av en lågkonjunktur
              utan att försämra för mycket i välfärden? Det är det som oroar
              oss socialdemokrater kraftigt.
            </seg>
          </u>
          <note n="073cacce" type="speaker">
            Anf. 180 GUNNAR ANDRÉN (fp) replik:
          </note>
          <u who="gunnar_andren_ba5d6b" xml:id="i-1d756c988353fc0e-1" next="i-2017952f4752cb6b-1" n="0cea6b41">
            <seg n="01aedbd5"/>
            <seg n="e74db8d4">
              Fru talman! Jag vill säga till Raimo Pärssinen att jag inte är
              tillräckligt radioaktiv för att ha lyssnat på Ekot i morse, så
              jag vet inte riktigt vad som sades om hur osams de olika partierna
              är. Jag kan tyvärr inte svara på detta.
            </seg>
            <seg n="9f361fde">
              Däremot behöver det inte vara någon hemlighet att vägen till
              att finansiera så här mycket pengar, oavsett var man tar dem,
              är förenad med stora problem. Det måste göras under mycket ansvarsfulla
              former. Det är till och med viktigare än Visbyöverenskommelsen
              för min del. Vi ska nämligen se till att inte göra någonting som
              riskerar att räntor och annat åker upp i vårt land, att sysselsättningsökningen
              riskeras. Det finns olika saker.
            </seg>
            <seg n="f3c2dfdd">
              Jag håller gärna med Annicka Engblom, som var uppe här alldeles
              nyss, om att målet är att nå så långt man någonsin kan på en mandatperiod.
              Raimo Pärssinen vet, precis som jag, att ibland når man inte ända
              fram. Men vi har i alla fall nått en bit på vägen. Det är en sak
              vad man exakt säger om att uppfylla alla vallöften, men om det
              blir så som det ofta blir att det tillkommer omständigheter som
              gör att man inte når ända fram får man vara nöjd med att komma
              en bit på vägen.
            </seg>
            <seg n="eac6c494">
              Jag vill gärna deklarera att det för min del är viktigare att
              se till att vi klarar sysselsättningen, industrisamhället, tjänstesektorn
              och allt möjligt framför ytterligare sådana här skattesänkningar.
              Jag menar att det finns ett annat vallöfte, och det ska också
              uppfyllas. Det ska inte finnas några ofinansierade skattesänkningar.
            </seg>
            <seg n="fb28a8aa">
              Sedan kan man alltid diskutera exakt vad som är viktigast, men
              i princip ska det inte finnas några ofinansierade skattesänkningar,
              inte ens inom bostadssektorn.
            </seg>
          </u>
          <note n="f017b4b8">
            Anf. 181 LENNART SACRÉDEUS (kd):
          </note>
          <note n="b396cadc">
            Fru talman! Jag vill från kristdemokratisk sida yrka bifall till
            förslaget i betänkandet i dess helhet och samtidigt yrka avslag
            på samtliga reservationer.
          </note>
          <u who="gunnar_andren_ba5d6b" xml:id="i-2017952f4752cb6b-1" n="0cea6b41" prev="i-1d756c988353fc0e-1">
            <seg n="d3318a33">
              Det är en rad viktiga frågor som behandlas i det här betänkandet,
              och jag tänkte inleda med fastighetsskatten, som var en viktig
              fråga i valrörelsen, som har nämnts i debatten här. Den förutvarande
              statsministern, som är Socialdemokraternas partiledare fram till
              helgen, menade att det var den frågan som avgjorde valet. Jag
              är inte övertygad om att det är en uppfattning som delas inom
              Göran Perssons parti, men det var ändå vad Göran Persson menade.
            </seg>
            <seg n="d0e53fde">
              Att alliansen har gått till val på och nu är på väg att avveckla
              fastighetsskatten det sker stegvis har att göra med att vi inte
              vill ha en beskattning som bygger på fiktiva värden, som inte
              är förutsägbar och som gör att den enskilde villaägaren inte kan
              planera sin ekonomi. Vi tycker att det är olyckligt att människor
              har beskattats i sitt eget boende på ett sätt som de inte har
              kunnat påverka och som de inte har kunnat styra. De regelverk
              som infördes av den dåvarande regeringen och majoriteten har hela
              tiden behövt justeras för att följa med i den prisutveckling som
              fastighetsmarknaden har präglats av.
            </seg>
            <seg n="79a4fa1e">
              Vi menar att en total rättvisa aldrig går att uppnå vad gäller
              fastighetsskatten, beskattning eller avgifter vad gäller boendet.
              Man kan alltid lägga in olika aspekter på vad som är rättvisa.
              Men förutsägbarhet och att fastighetsvärdenas prisutveckling inte
              ska kunna allvarligt påverka låginkomsttagares ekonomiska situation
              tycker vi är en bärande princip för att avskaffa fastighetsskatten.
            </seg>
            <seg n="7e495d3c">
              Nu sker detta successivt. Det finns många ledamöter i kammaren
              och jag tillhör dem som tycker att det som sker i form av övergångsreglerna
              är en aning komplicerat, men det är i rätt riktning och det är
              något vi alla får leva med fast under en kortare tid.
            </seg>
            <seg n="04c8aa63">
              Man kan se på de reservationer som har lämnats in angående fastighetsskatten
              från socialdemokratiskt håll, från Miljöpartiet och också från
              Vänsterpartiet. Man kan då konstatera att det i den socialdemokratiska
              reservationen, sista stycket, står följande:
            </seg>
            <seg n="84884b57">
              Vi anser det vara mycket viktigt att fastighetsskattens effekter
              också i fortsättningen övervakas noga för att det ska finnas en
              beredskap att göra de justeringar som kan behövas.
            </seg>
            <seg n="255e07c9">
              Jag tycker att det åtminstone är ett halvt medgivande. Det är
              kanske mer än så, tre fjärdedels medgivande. Längre vågar jag
              inte sträcka mig. Ni socialdemokrater erkänner ändå att den nuvarande
              konstruktionen med fastighetsskatten rymmer betydande problem.
            </seg>
            <seg n="48a1a961">
              Om man hela tiden behöver bevaka och justera innebär det att
              det inte finns en långsiktighet. Därmed tycker jag att man tappar
              just det planeringsperspektiv och den framtidshorisont som varje
              enskild fastighetsägare behöver. Jag tycker alltså att ni i stor
              utsträckning ger oss rätt på denna punkt, att något måste göras.
            </seg>
            <seg n="c6315ee1">
              Vi kan då lämna fastighetsskatten, som väldigt många väljare
              har varit engagerade i och som Göran Persson, som sagt, ansåg
              var en så stor fråga i valrörelsen att det ledde till ett regeringsskifte.
              Det var säkert en av de frågor som bidrog till detta. Men jag
              kan säga att det i breda väljargrupper är välmotiverat att det
              sker en förändring och att denna fråga förs över till kommunal
              nivå. Det är heller ingenting märkvärdigt och konstigt att fastighetsskatten
              avskaffas till förmån för en lägre kommunal avgift och att en
              avgift tillfaller just kommunerna.
            </seg>
            <seg n="64258998">
              När själva denna växling ska äga rum är det självklart att detta
              är väl utrett och att detta så långt som möjligt är kostnadsmässigt
              neutralt också avseende kommunernas finansiella ställning.
            </seg>
            <seg n="2cfdaaad">
              Fru talman! Låt mig gå över till förmögenhetsskatten. Man kan
              se på reservationerna från Socialdemokraterna, Vänsterpartiet
              och Miljöpartiet. Gång efter annan betonas att ett avskaffande
              av förmögenhetsskatten är fördelningsmässigt olämpligt och orättvist.
            </seg>
            <seg n="0ae1ab97">
              Socialdemokraterna menar i sin reservation att förmögenhetsskatten
              fyller en viktig fördelningspolitisk funktion. Men frågan är samtidigt
              om den är ekonomiskt effektiv och om den leder till lösningar
              av andra bekymmer som finns på den svenska företagsmarknaden.
              Socialdemokraterna väljer också att skriva i sin reservation:
              Att avskaffa förmögenhetsskatten skulle leda till ökade klyftor
              i samhället och förstärka den snedvridning mellan olika grupper
              som den nuvarande regeringen redan har åstadkommit med bland annat
              införandet av ett jobbskatteavdrag.
            </seg>
            <seg n="e909fc21">
              Det är lite synd att ni är emot att vi sänker skatten för människor
              som har arbete, men det är inte det som debatten gäller nu. Ni
              säger att ett avskaffande av förmögenhetsskatten skulle förstärka
              en snedvridning mellan olika grupper. Men i dag har vi ett system
              där Stefan Persson inget ont om honom och hans familj och allt
              vad de har byggt upp av jobb och företagande i Sverige inom Hennes
              &amp; Mauritz eller H&amp;M är skattebefriad vad gäller förmögenhetsskatten.
              Onoterade aktier är skattebefriade vad gäller förmögenhetsskatten.
              Och ett tag ville ett antal bolag föra över även större bolag
              till Helsingforssbörsens O-lista för att vara förmögenhetsskattebefriade.
            </seg>
            <seg n="86e24e3b">
              Jag vågar nog påstå att ingen i denna kammare har den förmögenhet
              som Stefan Persson har, men han är förmögenhetsskattebefriad.
              Och då är det just de snedvridningar som ni talar om som finns.
              Det enklaste sättet att ta bort den typen av snedvridning är att
              se till att förmögenhetsskatten faktiskt försvinner.
            </seg>
            <seg n="de8630a3">
              Sedan genomförde Socialdemokraterna den gångna mandatperioden
              också ett borttagande av gåvo- och arvsskatten. Det säger jag
              inte för att kritisera det tidigare regeringspartiet. Det var
              en reform som alliansens fyra partier också stödde. Men i någon
              bemärkelse kan man väl säga att ett borttagande av gåvo- och arvsskatten
              också var fördelningspolitiskt orättvist och felaktigt, om man
              endast lägger den synpunkten på frågan och inte ser på ekonomisk
              effektivitet och på förmågan att från en generation till en annan
              föra över vad tidigare generationer har byggt upp. Vad är logiken
              i att arvs- och gåvoskatten avskaffades men att man ur fördelningspolitisk
              synpunkt anser att förmögenhetsskatten fortsatt ska vara kvar?
            </seg>
            <seg n="d7d2f04c">
              Det står också i reservationen från socialdemokratisk sida att
              det finns vissa problem med skattens tekniska utformning som kan
              leda till orättvisor i beskattningen. Jag ska citera något ytterligare:
              För att undvika detta måste det, liksom när det gäller fastighetsskatten,
              finnas en beredskap att justera reglerna för att de inte ska leda
              till oönskade effekter.
            </seg>
            <seg n="e17ed4ac">
              Jag menar alltså att ni i bägge era reservationer ni får självklart
              med all kraft replikera på detta tillstår att det är bekymmer
              med att behålla både fastighetsskatten och förmögenhetsskatten
              som de är i dag och att de inte heller är höjden av rättvisa som
              de är i dagens situation.
            </seg>
            <seg n="724cc2cd">
              Fru talman! Det finns andra viktiga områden som behandlas av
              utskottet, och jag tänkte avsluta med ideella föreningar och stiftelser.
              Utskottet för denna fråga framåt, och regeringen har också uttalat
              att man är beredd att agera på detta område. Det gäller även sponsringsområdet,
              som är väldigt viktigt inom kulturområdet och även inom andra
              sektorer. Det har vi debatterat i debatten om förra betänkandet.
              När det gäller införandet av tonnageskatt är vi överens i utskottet,
              samtliga sju partier och 17 ledamöter, om att det vore en viktig
              reform. Det handlar naturligtvis om möjligheter för rederinäringen
              att planera sin verksamhet. Det handlar om viktiga investeringsbeslut
              som står för dörren och om att kunna undvika utflaggningar. Där
              hjälps vi åt, samtliga, att skapa jobb inom rederinäringen och
              sjöfarten i Sverige.
            </seg>
            <seg n="626b8824">
              Fru talman! Jag ber om ursäkt för att jag går tillbaka till förmögenhetsskatten.
              Om svenskt kapital som i dag är placerat utanför landets gränser
              vänder hem igen vore det oerhört positivt om delar av det kunde
              investeras i företag i vårt eget land riskkapital. Vi tror också
              från utskottets majoritets sida att detta inte minst skulle kunna
              gynna småföretag som har svårt att få riskkapital från den internationella
              kapitalmarknaden.
            </seg>
            <seg n="6a461dae">
              Jag har den största förståelse för ert engagemang i fördelningsfrågorna,
              och det är en viktig aspekt. Men det finns också en annan aspekt.
              Det handlar om ekonomisk effektivitet och vad som kan leda till
              fler jobb i vårt land. Jag är övertygad om och jag är säker på
              att vi delar den uppfattningen inom alliansen, bland våra fyra
              partier att ett avskaffande av förmögenhetsskatten kommer att
              leda till en bättre riskkapitalbildning i Sverige. Det kommer
              att gynna de små företagen, och det kommer att stärka det inhemska
              ägandet.
            </seg>
          </u>
          <note type="speaker" n="170bb6be">
            Anf. 182 ULF BERG (m):
          </note>
          <u who="ulf_berg_cf3d93" xml:id="i-8410c3963d4204b5-0" n="89f94824">
            <seg n="04ef86cb">
              Fru talman! Jag vill inleda med att säga att det finns åtskilliga
              viktiga argument för att förmögenhetsskatten bör slopas, och de
              flesta har redan diskuterats åtskilliga gånger, även just här
              i kväll. Men jag tänker hålla mig till förmögenhetsskatten. Jag
              tänker visa på aspekter som bör framhållas igen för att vi ska
              kunna avveckla förmögenhetsskatten.
            </seg>
            <seg n="758cf530">
              Förmögenhetsskatten utgör ett mycket allvarligt hot mot Sveriges
              tillväxt och utveckling. Den utgör en av våra mest skadliga skatter
              och borde slopas så fort som möjligt för att man inte ska gå miste
              om viktiga arbetstillfällen då kapital förflyttas utomlands. Detta
              måste förhindras. I stället för att stimulera till nyinvesteringar
              och nyföretagande riskerar vi att förlora dem. Detta är inte acceptabelt,
              och det är inte heller syftet med vår politik. Utan att gå in
              för djupt på detaljer kan vi fundera över de siffror som finns
              på hur mycket av vårt kapital som befinner sig utanför Sveriges
              gränser. Man pratar om summor mellan 500 och 1 000 miljarder kronor
              som är placerade utomlands.
            </seg>
            <seg n="24745fd1">
              Oavsett vad den exakta siffran är kan vi fråga oss vad vi kan
              dra för slutsatser av detta. För de allra flesta är det väldigt
              uppenbart att förmögenhetsskatten är destruktiv till sin karaktär.
              Detta är ingen nyhet. Om vi vill infria vårt löfte om att skapa
              fler jobb, vilket är vår främsta uppgift, måste vi avskaffa förmögenhetsskatten
              så fort som möjligt, detta för att behålla jobben och trygga vår
              välfärd framöver. Vi behöver se till att resurser och nytänkande
              inte flyr landet. I stället måste vi stimulera och uppmuntra företagare
              att våga satsa och utvecklas här.
            </seg>
            <seg n="5ecb4bab">
              Förmögenhetsskatten bestraffar just det slags beteende som vi
              vill stimulera. Det ska löna sig för den enskilde att anstränga
              sig och ta ansvar för sin framtida trygghet genom att bygga upp
              eget kapital. I stället straffbeskattas dessa individer och entreprenörer.
              Är detta hållbart?
            </seg>
            <seg n="5706c5e3">
              Det finns framför allt fyra direkt skadliga konsekvenser av förmögenhetsskatten,
              nämligen att den missgynnar kapitalbildning, riskvillighet, investeringar
              och nyföretagande.
            </seg>
            <seg n="e73dabfa">
              Även näringslivets organisationer och framför allt småföretagare
              vittnar om förmögenhetsskattens negativa konsekvenser för villigheten
              att våga investera och hur negativt det påverkar nyföretagande.
              Skatteverket pekar också på denna problematik, som hindrar företagens
              förmåga att utvecklas. Företagare riskerar ofta att betala förmögenhetsskatt
              på kapital som är nödvändigt för att de ska kunna nyanställa och
              investera.
            </seg>
            <seg n="2c8721fb">
              Detta är icke längre hållbart. Vi måste se till att det blir
              mer attraktivt för företag att våga satsa på nyinvesteringar på
              hemmaplan eftersom det skapar arbetstillfällen och gynnar hela
              vår arbetsmarknad. Om förmögenhetsskatten inte förändras fortsätter
              vi att jaga ut kapital ur landet till våra grannländer inom EU
              som redan har övergett förmögenhetsskatten. På så sätt fortsätter
              vi också att bidra till att utanförskapet förstärks. Således har
              förmögenhetsskatten allvarliga konsekvenser på ett flertal viktiga
              områden.
            </seg>
            <seg n="218c72e2">
              Det är också oerhört viktigt att peka på en annan mycket negativ
              biverkning av förmögenhetsskatten, nämligen att den de facto är
              missvisande och slår hårt mot fel personer. Förmögenhetsskatten
              är inte, som namnet antyder, en skatt för förmögna. Vissa av de
              allra mest förmögna är nämligen också de som är befriade från
              att bli beskattade, medan vanliga människor småföretagare, pensionärer,
              småhusägare och andra som har lyckats spara ihop ett kapital som
              överstiger 1,5 miljoner kronor klassas som rika. Detta är oerhört
              missvisande och en förlegad dubbelmoral i en tid när allt fler
              vanliga människor väljer att äga sitt boende och flitigt amorterar
              ned sina skulder utan att för den skull kunna klassas som rika,
              samtidigt som de riktigt rika ofta slipper undan.
            </seg>
            <seg n="bd2d184a">
              Därmed är det också befogat att tala om det sista allvarliga
              problem som bör nämnas i sammanhanget, nämligen att förmögenhetsskatten
              inbjuder till oanade möjligheter till skatteplanering. Den skattskyldige
              kan välja att utnyttja såväl lagliga som olagliga metoder för
              att flytta ut kapital ur landet. Det finns i dag många sätt för
              individer att genom utflyttning och placering undandra sig förmögenhetsskatten.
              Förmögenhetsskatten fyller därmed inte den funktion den är ämnad
              att fylla.
            </seg>
            <seg n="952fc372">
              Förmögenhetsskatten är därmed en felaktig och i viss mån verkningslös
              skatt som bör avskaffas. Argumenten som har lagts fram här i dag
              må vara debatterade förut, men de är inte desto mindre betydelsefulla.
              Det finns allvarliga skäl att vara bekymrad över förmögenhetsskattens
              negativa konsekvenser för framtiden. Givetvis måste avvecklingen
              av förmögenhetsskatten ske successivt och på ett ansvarsfullt
              sätt i enlighet med regeringens förslag. Därför är det med stor
              glädje vi nu ser att regeringen prioriterar denna viktiga fråga
              och påbörjar arbetet med att förändra förmögenhetsskatten.
            </seg>
          </u>
          <note n="9254b4f1">
            Fru talman! Jag yrkar därmed bifall till skatteutskottets förslag
            i betänkandet 2006/07:SkU11 och avslag på samtliga reservationer.
          </note>
          <note type="speaker" n="b41cb137">
            Anf. 183 KARIN NILSSON (c):
          </note>
          <u who="unknown" xml:id="i-49bf29c5eb0656dd-7" n="ea916b53">
            <seg n="e9411360">
              Fru talman! Jag hade räknat med att min vän Per Åsling skulle
              ha varit här i dag med sitt inlägg. Varken han eller jag hade
              förstås kunnat förutse att han skulle sitta fast i en hiss i kväll.
              Jag hoppas att han är företagsam nog att ta sig därifrån. Det
              tror jag att han är, men det blir nog inte i den takt jag hade
              hoppats. Men därför hade jag i min planering av detta anförande
              begränsat det till att handla väldigt snävt om småföretagande.
            </seg>
            <seg n="468d767b">
              Det har varit mycket pratsamma sällskap i kammaren hela dagen
              i dag, vilket gjort att vi har hamnat i en väldigt sen timme.
              Jag hade hoppats hinna träffa företagare i kväll och höra vilka
              förslag de har att komma med när det gäller regelförenklingar
              och dessutom privata entreprenörer inom vården. Detta är viktiga
              grupper för att vi ska kunna genomföra det utvecklingsarbete och
              de regelförenklingar som vi strävar efter.
            </seg>
            <seg n="880c3173">
              Vi i Centerpartiet har gått till val på löftet att underlätta
              för småföretagen. Vi har också i en gemensam regeringsförklaring
              från alliansens fyra partier satt upp som övergripande mål att
              driva en ekonomisk politik som skapar förutsättningar för fler
              jobb och fler växande företag. Vi har tidigt bestämt oss för att
              småföretagandet är en verksamhet som ska stå i fokus. De små och
              medelstora företagens möjlighet att expandera ska underlättas
              och tjänstesektorns tillväxtkraft utnyttjas, bland annat genom
              att det ska bli enklare och mindre kostsamt att anställa. Allt
              det här står i vårt material, och det är självklart sådant jag
              ställer mig bakom.
            </seg>
            <seg n="5ef5158d">
              Då budgetförslaget för 2007 behandlades i höstas antog riksdagen
              ett antal skatteförslag som en inledning till ett helt program
              med regelförenklingar. Det var också därför jag i kväll hade velat
              använda öronen till att lyssna på företagare. Regelförenklingarna
              ska tillsammans med andra åtgärder göra det enklare, lönsammare
              och därmed också roligare att driva och äga företag. Det måste
              finnas positiva drivkrafter för att man ska ta ansvaret att driva
              ett företag. Man ska inte behöva känna att skattelagstiftningen
              är ett oöverstigligt hinder eller skrämmas av den administrativa
              arbetsbördan och rädslan för att göra fel.
            </seg>
            <seg n="ba0d69b2">
              Skatteförslagen handlar bland annat om att underlätta generationsskifte
              i ägande av företag. Regeringens aviserade förslag om att successivt
              avveckla förmögenhetsskatten kommer också att bidra till förbättrade
              förutsättningar för de mindre företagens kapitalförsörjning. I
              ambitionen om bättre villkor för entreprenörskap, företagande,
              investeringar och innovationer för att ge ökad sysselsättning
              och lägga grunden för utvecklingskraft i hela Sverige inryms naturligtvis
              också behovet av ny energiproduktion och energieffektivisering.
            </seg>
            <seg n="09496777">
              När jag läser utskottets övervägande om företags- och kapitalbeskattningen,
              där två motioner från Moderaterna och en från Folkpartiet om åtgärder
              för småföretagande inleder texten, och när jag dessutom vet med
              vilken kraft vår partiledare och näringsminister Maud Olofsson
              har förespråkat regelförenklingar och åtgärder som ska stimulera
              till ökat entreprenörskap och småföretagande, kan jag inte låta
              bli att förvånas när jag sedan i slutet av betänkandet läser vad
              Helena Leander från Miljöpartiet skriver i sitt ställningstagande
              till stöd för sin reservation: Vi känner emellertid en oro för
              vissa inslag i den nuvarande regeringens företagssatsning, som
              inte har den småföretagarinriktade profil som vi eftersträvar.
              Skattepolitiken måste mer inriktas på småföretagandet.
            </seg>
            <seg n="af2b78fc">
              Jag tvivlar inte alls på att Miljöpartiet var pådrivande i de
              här frågorna då regeringen bestod av socialdemokrater, men som
              centerpartist känner jag ändå stor tillförsikt i att vi nu är
              fyra partier som gemensamt jobbar med de här frågorna.
            </seg>
            <seg n="f0646e85">
              Den nuvarande regeringens skattepolitik har en inriktning och
              en fokusering på småföretagandet och det som krävs för att unga
              människor ska våga satsa både sig själva och sin ekonomi och tro
              på en möjlighet och en framtid som egna företagare.
            </seg>
            <seg n="bf2bcaa9">
              Jag tycker att skatteutskottet har kommit fram till ett mycket
              bra betänkande som uttrycker en vilja till anpassningar för att
              underlätta företagandet och vill därför yrka bifall till förslaget
              i skatteutskottets betänkande, SkU11, i sin helhet och avslag
              på motionerna.
            </seg>
          </u>
          <note type="speaker" n="e0d1ba9a">
            Anf. 184 HELENA LEANDER (mp) replik:
          </note>
          <u who="helena_leander_3aadf2" xml:id="i-b78982ee1642c3c5-7" n="790bbdcb">
            <seg n="4f701bb3">
              Fru talman! Jag ska erkänna att vi kanske börjar smyga över den
              magiska gränsen mellan skatter och sociala avgifter, men det jag
              framför allt tänkte på i min reservation handlar om det här: att
              de småföretagare som blivit lovade sänkta skatter nu får se hur
              ni tar bort den generella nedsättningen av arbetsgivaravgiften
              och hur ni tar bort nedsättningen av arbetsgivaravgiften för soloföretagare
              som anställer sin första person. Det här är exempel på sådant
              jag tror känns väldigt tydligt för många småföretagare som hade
              så stora förhoppningar på den nya regeringen. Nu vågar man inte
              riktigt lita på att det blir som man hade hoppats.
            </seg>
            <seg n="fd6ae055">
              Jag har ändå stor tilltro till att ni har goda ambitioner, och
              jag hoppas att vi kommer att få se att det också förverkligas
              i goda förslag framöver.
            </seg>
          </u>
          <note type="speaker" n="101463eb">
            Anf. 185 KARIN NILSSON (c) replik:
          </note>
          <u who="unknown" xml:id="i-49bf29c5eb0656dd-8" n="ea916b53">
            <seg n="366c258a">
              Fru talman! Ambitionerna saknas som sagt var inte, och jag har
              ju precis som Helena Leander hört att det finns en saknad efter
              de här avdragen. Som vi nu också har sett och hört finns det även
              prioriteringar där många av dem som har stått utanför arbetsmarknaden
              ska få en möjlighet att ta sig in. Där finns förslag på skattelättnader
              just för invandrare, ungdomar och dem som varit arbetslösa en
              längre tid. Det är dessa som har varit den första prioriteringsordningen.
            </seg>
            <seg n="253291f9">
              Sedan kan jag hålla med om att alla lättnader vid den allra första
              anställningen är viktiga. Det gäller både den första anställningen
              för den unga person som ska in och den första anställningen i
              ett enmansföretag. Det är en otroligt hög tröskel att kliva över,
              och jag hoppas att vi ska kunna fortsätta med olika åtgärder som
              kan ge de effekter och det företagsklimat som leder till att vi
              kan få en större tillväxt och fler företag i vårt land.
            </seg>
          </u>
          <note type="speaker" n="1f883bf9">
            Anf. 186 HELENA LEANDER (mp) replik:
          </note>
          <u who="helena_leander_3aadf2" xml:id="i-b78982ee1642c3c5-8" n="790bbdcb">
            <seg n="f0bf895d">
              Fru talman! Jag vet inte om det var nystartsjobben som åsyftades
              när Karin Nilsson sade att invandrare och unga ska in på arbetsmarknaden
              genom olika skattelättnader. I så fall skiljer de sig inte så
              mycket i sak från de anställningsstöd som nu tas bort och som
              i vissa fall till och med går längre i den här frågan och ger
              starkare subventioner för att få in människor som tidigare stått
              utanför arbetsmarknaden.
            </seg>
            <seg n="82d838f4">
              Däremot har Karin Nilsson rätt i att ni också föreslår och kanske
              så småningom kommer att kunna genomföra sänkta arbetsgivaravgifter
              just för ungdomar. Man kan förstås alltid diskutera om arbetslösheten
              i stort egentligen minskar när man flyttar arbetslösheten från
              lite yngre ungdomar till lite äldre ungdomar.
            </seg>
          </u>
          <note type="speaker" n="02dd54a9">
            Anf. 187 KARIN NILSSON (c) replik:
          </note>
          <u who="unknown" xml:id="i-49bf29c5eb0656dd-9" n="ea916b53">
            <seg n="8e1c69e1">
              Fru talman! Stora ungdomsgrupper står i dag utanför arbetsmarknaden.
              Med tanke på den situation vi kommer att få framöver då väldigt
              många går i pension är varje insats för att få en ung människa
              i arbete otroligt värdefull. Den prioritering som nu görs är att
              få in dem som i dag i väldigt stor utsträckning har stått utanför
              arbetsmarknaden på en arbetsplats så att de kan få den erfarenhet
              som krävs för att de också ska kunna etablera en roll i arbetslivet.
            </seg>
          </u>
          <note n="b14d7547">
            Överläggningen var härmed avslutad.
          </note>
          <note n="f03f1511">
            17 § Allmänna motioner om mervärdesskatt m.m.
          </note>
          <note n="6fa4b9c9">
            Föredrogs
          </note>
          <note type="speaker" n="59c963ab">
            Anf. 188 ULF BERG (m):
          </note>
          <u who="ulf_berg_cf3d93" xml:id="i-6d47cb344d113fa1-0" n="89f94824" next="i-ca44451af5ff0c89-0">
            <seg n="48456e4d">
              Fru talman! Jag tänkte först klara ut med Lars Johansson att
              påpekandet att det inte blev helt lyckat var riktigt. Detta är
              nu tillrättat, och det finns full kunskap hos ledamoten i fråga
              om rådande rutiner för ett inledningsanförande. Vi ber om ursäkt
              för det inträffade och hoppas att Lars har förståelse för det.
            </seg>
          </u>
          <note n="93a17739">
            Nu ska vi behandla skatteutskottets betänkande 2006/07:SkU13
            gällande allmänna motioner om mervärdesskatt med mera. I betänkandet
            behandlar utskottet ca 35 motioner från den allmänna motionstiden
            hösten 2006. Motionerna rör mervärdesskatteområdet samt taxerings-,
            skattebetalnings- och folkbokföringsfrågor.
          </note>
          <u who="ulf_berg_cf3d93" xml:id="i-ca44451af5ff0c89-0" n="89f94824" prev="i-6d47cb344d113fa1-0">
            <seg n="94da7425">
              Inom mervärdesskatteområdet finns förslag som gäller de reducerade
              skattesatserna, beskattningen av ideella föreningar, företagens
              anskaffning av skåpbilar, fastighetsskötsel i egen regi, förluster
              vid stöld och rån samt vindkraftkooperativens avdrag för kooperativ
              utdelning.
            </seg>
            <seg n="48dac15b">
              Vidare finns förslag som gäller skatte- och avgiftskontrollen,
              införandet av servicecheckar, beviljande av F-skattsedlar, information
              på skattsedeln om uttaget av sociala avgifter och processen vid
              uttag av skattetillägg.
            </seg>
            <seg n="6eb1ed06">
              Förslagen som rör folkbokföringen gäller till exempel införandet
              av ett nytt sockenbegrepp, folkbokföring hos annan utan medgivande,
              skyddet för uppgifter om förföljda personer, arkivering av folkbokföringsuppgifter
              samt hanteringen av SPAR-registret.
            </seg>
            <seg n="a5a92ec0">
              Utskottet avstyrker samtliga motionsförslag. I betänkandet finns
              sex reservationer och ett särskilt yttrande.
            </seg>
          </u>
          <note n="44b23eae">
            Med detta, fru talman, överlämnas betänkandet till riksdagen
            för debatt och beslut i ärendet.
          </note>
          <note type="speaker" n="b8690b87">
            Anf. 189 HANS OLSSON (s):
          </note>
          <u who="hans_olsson_4b5b08" xml:id="i-d55d7b431953b894-0" n="fe41df96">
            <seg n="5122953f">
              Fru talman! Jag tänkte uppehålla mig lite grann vid skattekontroll,
              F-skattsedlar och så vidare. Vi verkar ju vara ganska överens
              om många andra saker i det här betänkandet.
            </seg>
            <seg n="522b989c">
              Låt mig först, fru talman, inleda med något som inte verkar vara
              speciellt trendigt för tillfället, åtminstone inte här i kammaren
              just nu. Jag tänkte bara prata lite väl och gott och stolt om
              Sverige. Det hör man inte så ofta nu för tiden.
            </seg>
            <seg n="ae5b1877">
              Jag skulle vilja påstå att Sverige faktiskt är ett fantastiskt
              land, helt oberoende av vad många andra säger. Om vi skulle kunna
              flyga med en helikopter som tog oss väldigt högt och därifrån
              titta ned på jorden skulle vi se ett land långt uppe i norr ett
              litet land med få invånare. Men jag skulle också vilja påstå att
              många av jordens övriga människor skulle vilja byta plats med
              oss som bor i det här lilla landet. Hur kan det komma sig? Är
              det någon osynlig hand som har gjort det ganska gott att leva
              i det här landet som vi kallar Sverige och som jag är väldigt
              stolt över?
            </seg>
            <seg n="96142270">
              Jag vill påstå att det kanske beror på politiska beslut. Det
              kan bero på människors drömmar. Landet Sverige som jag är så stolt
              över består av många människors olika drömmar. Vi som är politiskt
              aktiva här i landet har också olika drömmar och visioner om hur
              vi vill forma det framtida Sverige och fortsätta att göra ett
              bra land ännu bättre att leva i på ett oroligt hav.
            </seg>
            <seg n="38ef44c0">
              Vi styrs också av våra egna upplevelser. Vad har vi upplevt i
              livet? Det kanske också påverkar vilken tyngd vi lägger vid olika
              frågor. Det är klart att ju längre upp i livet man kommer desto
              mer har man upplevt som har skapat någon form av erfarenhet.
            </seg>
            <seg n="79646388">
              Jag har själv upplevt sjukdomens härjningar. Det var inte så
              länge sedan, bara drygt ett år, som en mycket nära vän till mig
              gick bort i ALS, en fruktansvärd sjukdom. Det tog ett år, och
              till slut kvävdes hon till döds. Jag fick i alla fall se de enorma
              resurser som samhället hade att sätta in för denna människa som
              inte hade så mycket mer än sin pension. Men det var aldrig någon
              tvekan om att allt skulle ställas till hennes förfogande, och
              hon fick ändå en värdig död.
            </seg>
            <seg n="76c8f3fa">
              Jag har tre barn i skolan och har alltså sett den svenska skolan
              med både fördelar och nackdelar. Överlag måste jag säga att det
              har varit positivt.
            </seg>
            <seg n="601a2501">
              Det är klart att jag önskade att det hade funnits ännu mer resurser
              att sätta av till skolans värld.
            </seg>
            <seg n="f241152d">
              Så här kan man gå igenom sitt liv och titta på hur man har det
              och vilka upplevelser man har haft.
            </seg>
            <seg n="6f378dec">
              Två av mina bästa vänner är småföretagare. Vi diskuterar mycket,
              ska ni veta, speciellt lite sent på kvällen när vi löser de flesta
              av våra bekymmer. Det är många momsfrågor som är mycket viktiga.
            </seg>
            <seg n="d707bbfd">
              Som politiskt aktiva skulle jag kunna tro att vi också ser de
              framtida behoven utifrån nuet. Utifrån våra upplevelser ser vi
              framtida behov. Själv kan jag se oerhörda kostnader framför oss
              när det gäller att hitta lösningen på problemen med den globala
              uppvärmningen. Jag tror att det kommer att vara stora kostnader
              för att ställa om, för att klara de problemen.
            </seg>
            <seg n="a9ba0616">
              Jag tror också att vi kommer att se framtida stora kostnader
              när det gäller den åldrande befolkningen, stora behov inom sjukvården.
            </seg>
            <seg n="1bb39b45">
              Infrastruktursatsningar kommer framöver, järnvägar, vägar och
              så vidare. Vi har alltså stora behov i detta land framöver.
            </seg>
            <seg n="770135d7">
              Jag tror också att det i ett litet land i en orolig värld är
              viktigt att vi håller ihop. Och vi som är politiskt aktiva och
              har visioner vill ju ha möjlighet att påverka utvecklingen. Därför
              är det viktigt för oss att ha en bra skattebas och gott om inkomster.
            </seg>
            <seg n="bcf32889">
              Det är klart att det överallt finns de som fuskar. Min son är
              oerhört intresserad av fotboll. Vi tittar ibland och då säger
              han: Titta, nu slängde han sig. Nu lurade han domaren. Nu fuskade
              han till sig en frispark. Det finns till och med de, tro det eller
              ej, som fuskar i kortspel. Jag har gjort det en gång. Men jag
              vann över frun då.
            </seg>
            <seg n="c72f8468">
              Så är det också i skattesystemet. Det finns de som fuskar också
              i skattesystemet. Det är klart att vi som kämpar och har visioner
              blir arga och upprörda, därför att vi vet hur oerhört mycket gott
              och bra vi skulle kunna göra med de skattekronorna om vi kunde
              använda dem till att förbättra för oss alla, till att kanske,
              som någon tycker är viktigast av allt, sänka skatterna, men att
              vi ändå hade någonting.
            </seg>
            <seg n="2bfcdc6c">
              Nu är det ju så att man har räknat ut att det mellan inkomsterna
              och hur mycket vi konsumerar saknas ungefär 150 miljarder kronor
              som bara på något vis flyter omkring. Vad skulle det innebära
              i skatteintäkter? Det kanske är 50 miljarder. Fundera en liten
              stund, smaka på det 50 miljarder i skatteintäkter. Vad skulle
              vi inte kunna göra med det? Jag tror att jobbavdraget gick på
              38 miljarder eller något sådant för er. Tänk er 50 miljarder till
              varje år! Bygga ut äldreomsorgen, satsa på sjukvården, göra det
              allmänt bättre att leva. Det är väldigt mycket pengar, och det
              tror jag är viktigt.
            </seg>
            <seg n="4d66e8eb">
              Det är därför, fru talman, som jag ändå känner att vi socialdemokrater
              vill gå längre än den borgerliga regeringen. När man läser kan
              man se att det står ungefär: vi vill avvakta, vi väntar, vi litar
              på en regering som vi hoppas tar tag i de här frågorna. Men vi
              litar inte lika mycket på den regeringen. Det är därför, fru talman,
              som vi vill gå längre.
            </seg>
            <seg n="5bcf4496">
              Självklart står vi bakom samtliga våra reservationer, men för
              att göra en tidsvinst yrkar jag bifall till endast reservation
              nr 4 under punkt 10, F-skattsedlar. Vi kan nog aldrig helt komma
              ifrån fusket, men vi kan ändå, tycker jag, göra det så besvärligt
              som möjligt för dem som tycker om att fuska.
            </seg>
          </u>
          <note n="02daa235">
            I detta anförande instämde Birgitta Eriksson, Lars Johansson
            och Britta Rådström (alla s).
          </note>
          <note type="speaker" n="7f9dd603">
            Anf. 190 ANNE-MARIE WALLOUCH (v):
          </note>
          <u who="unknown" xml:id="i-6d00475251a1521e-3" n="ea916b53">
            <seg n="3bec12a5">
              Fru talman! Nu ska vi ta upp några frågor om skatte- och avgiftskontroll.
              Även på det här området vill Vänsterpartiet i Sk278 se en översyn
              av skatter. Det är alltså ett stort problem med skattefusk, ca
              100 miljarder går staten miste om. Det gäller att motarbeta svartjobb
              som ger otrygga anställningsförhållanden för den enskilde. Det
              är väldigt viktigt att vi kommer åt skatteundandragandet för att
              få de inkomster som vi behöver och för att göra konkurrensen likvärdig.
            </seg>
            <seg n="1aff8873">
              Alliansen har ju stor tilltro till det förslag som läggs fram
              om hushållsnära tjänster, bland annat att många svarta jobb genom
              det ska bli vita. Men det man har sett från Frankrike och Finland,
              där man redan har sådana skattereducerade hushållsnära tjänster,
              är att det inte har blivit så. De som köper svarta hushållstjänster
              väljer att fortsätta. Varför ska man betala mer när man ändå tycker
              att det är okej att köpa svart städhjälp?
            </seg>
            <seg n="11fe9a28">
              Alliansen tror också att vi ska bli mer jämställda om vi får
              en skattereduktion på hushållsnära tjänster. Vi hörde förut Annicka
              Engblom berätta att hon ser att det här är de nya jobben för kvinnorna.
              Alliansen beskriver också hur det här ska bli en hjälp för just
              kvinnorna. Det befäster snarare synsättet att det är kvinnorna
              som ska städa, och då är det alltså kvinnorna som blir av med
              sitt jobb, eftersom det är kvinnornas ansvar att städa hemma.
              Det osynliggör ju själva grundproblematiken, hur vi värderar vad
              som är manligt och vad som är kvinnligt.
            </seg>
            <seg n="6cbdbdd9">
              Jag yrkar bifall till reservation 2 men står naturligtvis bakom
              alla våra reservationer.
            </seg>
          </u>
          <note type="speaker" n="9b9c28ee">
            Anf. 191 LENA ASPLUND (m):
          </note>
          <u who="lena_asplund_9b9b89" xml:id="i-e85f0cff504709bd-0" n="4ecfbdf9">
            <seg n="143cdc6d">
              Fru talman! En av anledningarna till att alliansen vann valet
              var att vi såg problemet med alla människor som står utanför arbetsmarknaden,
              i utanförskap. För att människor ska kunna komma tillbaka till
              jobb och en vanlig vardag krävs flera arbeten. För att skapa de
              arbetena krävs det att flera startar företag samt att de som finns
              vågar anställa flera. Att då, som Socialdemokraterna vill, försvåra
              att få F-skattsedel är helt fel väg att gå.
            </seg>
            <seg n="67972961">
              Hans Olsson nämnde helt rätt att det skattefuskas för ca 150
              miljarder. Det är något som vi i alliansen håller med om inte
              är acceptabelt. Men det är viktigare att använda andra metoder
              för att stävja skattefusk. Det som annars drabbas hårt är seriösa,
              goda och innovativa idéer.
            </seg>
            <seg n="2bae5195">
              Vänstern vill att innehavet av F-skattsedel ska tidsbegränsas
              och bara beviljas för ett år i taget. Det är ett onödigt byråkratiskt
              regelkrångel. Det alliansen i stället vill är att man ser över
              kravet på självständighet. Det hindrar många från att få en F-skattsedel.
            </seg>
            <seg n="1afe927e">
              Jag yrkar avslag på dessa motioner.
            </seg>
            <seg n="f4d7fc4e">
              Fru talman! År 1994 infördes den så kallade luftspaltregeln när
              det gällde avdragsrätt vid inköp av lätta lastbilar och bussar.
              Denna regel innebär att mellan förarhytten och lastutrymmet måste
              finnas en luftspalt. De får med andra ord inte vara hopbyggda.
              Orsaken till den här regeln är att lagstiftaren ville eliminera
              möjligheter att avdragsgilla fordon skulle användas för privat
              bruk. Hur denna luftspalt kan utgöra ett hinder för det har jag,
              fru talman, lite svårt att förstå. Det enda den gör är att eliminera
              olika märken som kan inköpas.
            </seg>
            <seg n="8cb2dd93">
              Inom EU finns det skiftande bestämmelser när det gäller avdragsrätt
              för yrkesmässigt utnyttjande av fordon. EG-kommissionen har tidigare
              lagt fram förslag om förenklade regler för återbäring av moms
              för bland annat lätta lastbilar och andra tjänstefordon. Förslaget
              har ett brett stöd i parlamentet.
            </seg>
            <seg n="a9fbccab">
              I rådet har dock budgetkonsekvenserna för några medlemsstater
              gjort att någon enighet inte har kunnat uppnås. Enligt utskottets
              uppfattning är nuvarande reglering onödigt byråkratisk och krånglig.
              Vi anser att det bör finnas en möjlighet att förändra reglerna
              så att företag kan köpa eller hyra lätta lastbilar och bussar
              utan att ta hänsyn till särreglerna när det gäller avdragsrätten
              för mervärdesskatt.
            </seg>
            <seg n="1ef2eec2">
              Utskottet avstyrker dock motionen och utgår från att regeringen
              kommer att uppmärksamma denna möjlighet till förenkling av reglerna.
            </seg>
            <seg n="52cc4ef9">
              Ett antal motioner både från oppositionen och från majoriteten,
              dock med lite olika inriktningar, tar upp frågan om ändrade momssatser
              eller en återgång till en enhetlig momssats. Efter ett tillkännagivande
              från riksdagen 2002 tillsatte regeringen en utredning med uppdrag
              att göra en översyn av tillämpningen av den reducerade skattesatsen.
              Den utredningen är nu klar, På väg mot en enhetlig mervärdesskattesats,
              SOU 2006:90. Ett av förslagen där, nämligen att sänka momsen på
              skidliftar från 12 till 6 procent, har redan antagits av riksdagen
              under hösten.
            </seg>
            <seg n="40310e5e">
              Enligt utskottets mening har ordningen med reducerade skattesatser
              och undantag genomgått en grundläggning, kartläggning och analys.
              Det är önskvärt att sträva efter ett system med så få undantag
              och områden med reducerad moms som möjligt. Samtidigt är det dock
              viktigt att väga in samhälleliga behov.
            </seg>
            <seg n="a124b44b">
              Utredningen förordar en höjning av matmomsen till normalskattesatsen
              och som en konsekvens av det en sänkning av normalskattesatsen
              till 22,9 procent. Vi i alliansen och Moderaterna har dock inte
              gått till val på att höja någon matmoms, så jag ser inte det som
              aktuellt.
            </seg>
            <seg n="7d7ab65e">
              Utskottet utgår dock från att regeringen nu överväger förslagen
              i Mervärdesskatteutredningens betänkande och avstyrker samtliga
              motioner.
            </seg>
            <seg n="14c17bc0">
              Jag tänker inte heller förlänga debatten den här sena skattekvällen,
              utan jag yrkar bifall till utskottets förslag och avslag på samtliga
              motioner.
            </seg>
          </u>
          <note type="speaker" n="fdaf4067">
            Anf. 192 HANS OLSSON (s) replik:
          </note>
          <u who="hans_olsson_4b5b08" xml:id="i-d55d7b431953b894-1" n="fe41df96">
            <seg n="f3d1f004">
              Fru talman! Jag ska ta upp två saker som Lena Asplund nämnde
              när hon kommenterade det jag sade. Hon sade att vi vill försvåra
              för en att få F-skattsedel. Det är också så att det inte ska vara
              för enkelt. När man är 50 plus kommer man inte ihåg exakt, men
              jag tror att det är så där någonstans kring 74 000 personer som
              söker F-skattsedel per år. Av dem beviljas 98 procent F-skattsedel.
              När det är så många som söker och 98 procent får det beviljat
              tycker jag inte att det verkar speciellt svårt.
            </seg>
            <seg n="72ce9cd1">
              Du nämnde att krånglet drabbar seriösa företag. Jag skulle vilja
              säga tvärtom. Fusket och att man inte har bra koll är det som
              drabbar seriösa företag. Jag har goda vänner som är ensamföretagare
              inom olika branscher och som är vansinniga på fusket och svartarbetet.
              Det drabbar dem, för de vill vara seriösa. Är det någonting som
              drabbar seriösa företag är det just det.
            </seg>
            <seg n="ffb966e1">
              Det står att ni förväntar er att regeringen överväger olika förändringar
              i regelverket kring F-skattsedeln. Då skulle jag vilja fråga om
              du kan utveckla vilka förändringar det är. Kan du möjligtvis också
              säga när de kommer?
            </seg>
          </u>
          <note type="speaker" n="8d6fd505">
            Anf. 193 LENA ASPLUND (m) replik:
          </note>
          <u who="lena_asplund_9b9b89" xml:id="i-e85f0cff504709bd-1" n="4ecfbdf9">
            <seg n="4561bcce">
              Fru talman! Jag håller med om att skattefusk drabbar alla, speciellt
              dem som har en god vilja, och det snedvrider konkurrensen. Det
              leder till utanförskap, sociala problem och orättvisor mellan
              skattebetalarna. Regeringen har därför för avsikt att återkomma
              med åtgärder för att bekämpa ekonomisk brottslighet med skatteanknytning.
            </seg>
            <seg n="debc6da6">
              Jag sade att vi ville se över reglerna för F-skattsedeln. Det
              handlar om kraven det finns tre olika krav för att få F-skattsedel.
              Det handlar om självständighet. Utskottet har skrivit i sitt ställningstagande
              att om du till exempel är utövande sjukgymnast och har ett antal
              vårdcentraler som du arbetar för, är privat med F-skattsedel och
              vårdcentralen tillhör landstinget så har du inte självständigheten.
              Du har en arbetsgivare. Det finns andra sådana fall också som
              man bör se över. Däremot bör vi sträva efter att det inte ska
              krångla till sig.
            </seg>
            <seg n="02f24fbd">
              Ni har skrivit i ert ställningstagande att ni dessutom anser
              att den personkrets som kan granskas vid prövning av F-skatt ska
              utökas till att omfatta även andra personer i företaget än företagsledaren.
              Det känns för mig lite barockt, ska jag säga. Vad ska man granska?
              Okej, om han har åkt dit för bokföringsbrott, någon annan än den
              som ska driva företaget. Det är lite svårt att veta var man ska
              dra gränsen för brottet i fråga.
            </seg>
            <seg n="3c7fa808">
              Vi har en bra regel i dag, och det är att man får näringsförbud
              om man har gjort någonting, och den är alldeles ypperlig.
            </seg>
          </u>
          <note type="speaker" n="cbc558bd">
            Anf. 194 HANS OLSSON (s) replik:
          </note>
          <u who="hans_olsson_4b5b08" xml:id="i-d55d7b431953b894-2" n="fe41df96">
            <seg n="11358e3b">
              Fru talman! Det jag egentligen var lite nyfiken på att få svar
              på var just översynen av reglerna för F-skattsedel. Är det för
              att förenkla, som du uttrycker det, för att göra det lättare att
              få en F-skattsedel?
            </seg>
            <seg n="cea0ef8c">
              Det finns också en annan verklighet, det beror lite grann på
              vilka nätverk det är och vad det rör sig om. Men jag ser också
              en stor fara. Det finns många exempel på att man utnyttjar möjligheten
              och säger till sin anställd: Vi kan inte låta dig ha jobbet kvar.
              Du kan inte köra skogsmaskinen åt oss längre. Men om du säger
              upp dig och skaffar en F-skattsedel kan du få jobb som underentreprenör.
            </seg>
            <seg n="d55488bb">
              Vi ser en fara att en förändring skulle leda till att fler människor
              blir utnyttjade. De får säga upp sig mot sin vilja och blir tvungna
              att skaffa en F-skattsedel för att på något vis få behålla sitt
              jobb.
            </seg>
            <seg n="515a3fd7">
              Finns det ingen rädsla, eller ser man från regeringens sida en
              fara, att något sådant skulle kunna inträffa?
            </seg>
          </u>
          <note type="speaker" n="d6c1ea12">
            Anf. 195 LENA ASPLUND (m) replik:
          </note>
          <u who="lena_asplund_9b9b89" xml:id="i-e85f0cff504709bd-2" n="4ecfbdf9">
            <seg n="fb7f91d3">
              Fru talman! Vi har i dag väldigt bra arbetsrättsliga regler i
              det här landet. Jag tror inte att någon blir uppsagd mot sin vilja
              av de orsakerna. Du måste nog som arbetsgivare ha lite bättre
              på fötterna om du ska säga upp någon som sedan ska komma tillbaka
              och jobba som egenföretagare. Däremot finns det säkert väldigt
              många som vill göra det. Vill man göra det ska man ha den möjligheten.
              Den valfriheten är upp till dig själv. Vill du vara egenföretagare
              eller vara anställd, eller rent krasst, vill du ta riskerna? Det
              gör man alltid som egenföretagare. Man tar en stor risk. Det är
              inte alldeles lätt. Det är bekvämare många gånger att vara anställd,
              göra sitt jobb, få sin lön och gå hem. Som egen företagare ska
              du sköta din bokföring, hålla reda på dina skatteinbetalningar
              och dina momsdeklarationer. Det är inte alldeles enkelt. Vi har
              ett stort regelkrångel i det här landet för företagare. Det är
              det som alliansregeringen vill titta på och minska regelkrånglet
              och göra det enklare.
            </seg>
            <seg n="439a1cf1">
              Jag ser ingen fara i det som du säger, utan jag ser att det i
              stället finns en möjlighet för många som vill knoppa av och bli
              egna.
            </seg>
          </u>
          <note type="speaker" n="9c8c9d98">
            Anf. 196 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-b8975b0f3aa6c047-1" n="5ec97da9">
            <seg n="2d8b7328">
              Fru talman! Frågan om mervärdesskatt kan av många upplevas som
              tämligen ointressant. Men faktum är att väljarkontakterna om just
              mervärdesskattefrågan är rätt omfattande. Det är en fråga som
              berör alla. Men det gör också beteckningen med mera på betänkandet,
              och jag ska börja med att säga några ord om just med mera.
            </seg>
            <seg n="7a4d6258">
              Det finns en centerpartistisk motion om folkbokföringen. Den
              behandlar den geografiska indelningen för folkbokföringen och
              därmed sockenbegreppet. Det är en fråga som vi diskuterade rätt
              livligt i utskottet föregående mandatperiod. Bakgrunden är att
              sockenbegreppet håller på att försvinna, då de geografiska områden
              som är basen för bokföringen alltmer slås samman. Folkbokföringen
              ska vara knuten till de kyrkliga församlingarna, och ju mer församlingarna
              slås samman desto mer utarmas just sockenbegreppet. Då begreppet
              socken är viktigt ur såväl forskningssynpunkt som för Lantmäteriets
              fastighetsbildning är det viktigt att begreppet finns kvar.
            </seg>
            <seg n="f7f943d4">
              Utskottet tillfrågade förra året 14 intressenter om sockenbegreppets
              vara eller inte vara. Samtliga ansåg att indelningen i socknar
              ska bestå. Utskottets förslag till behandling av ärendet i dag
              innebär en tydlig påminnelse till regeringen om att vi väntar
              på att ärendet slutligen ska komma på vårt bord för avgörande
              i positiv riktning.
            </seg>
            <seg n="c65ae734">
              Åter till frågorna om mervärdesskatt. De kontakter som tas i
              de här frågorna handlar bland annat om moms på dans, moms på camping
              kontra mariner, moms på skidliftar och liknande. Alla diskussioner
              är givetvis intressanta eftersom det hela tiden är hårklyverier.
            </seg>
            <seg n="a1ae469c">
              Beträffande frågan om skidliftar har regeringen gjort en korrigering
              till skidåkarnas glädje.
            </seg>
            <seg n="eead6690">
              Beträffande ideella föreningars krav på mervärdesskatt är man
              givetvis från deras sida intresserade av att bli helt befriade
              från skattekrav. Det är därför viktigt att betona att tillämpningen
              av skatteinstrumentet ska ge så mycket lättnader som möjligt för
              att stimulera verksamheter som har ett allmännyttigt ändamål.
              Det är sektorer som har stor betydelse för det svenska samhället,
              exempelvis på sociala, religiösa, politiska, idrottsliga och kulturella
              områden. Utskottets uttalande om att vi förutsätter att regeringen
              delar den uppfattningen är därför bra. Vi vill inte se förslag
              som vi exempelvis såg för något år sedan om moms på kommunal uthyrning
              av idrottsanläggningar till de ideella organisationerna. En sådan
              inriktning skulle skada hela den svenska idrottsrörelsen.
            </seg>
            <seg n="c4664827">
              Fru talman! En kommentar till frågan om luftspalten som Lena
              Asplund var inne på. Jag kan inte nog betona den livliga debatt
              som vi hade under föregående period också i den frågan. Det är
              bra och jag välkomnar att en översyn på det här området kommer
              att göras.
            </seg>
            <seg n="8f3edc4c">
              Fru talman! Jag själv har en motion som har avstyrkts av utskottet.
              Jag har förståelse för det mot bakgrund av de skäl som utskottet
              anför vad gäller mervärdesskatteredovisning vid stöld och rån.
            </seg>
            <seg n="41f4e73e">
              I dag måste en näringsidkare som rånas betala mervärdesskatt
              även på de varor som har stulits. Förhållandet framstår för den
              logiskt tänkande som helt absurt, men gällande EU-regler lägger
              hinder för att göra en annan bedömning än den som utskottet nu
              gör. Men som jag ser det är frågan av stor principiell vikt, så
              vi får väl hitta ett annat angreppssätt till kommande år och i
              kommande motioner i den här frågan. Här finns det enligt min uppfattning
              mycket kvar att göra, men, som sagt, vi återkommer till frågan.
            </seg>
            <seg n="36d29f25">
              Fru talman! Oppositionen har framfört synpunkter på ett antal
              områden, bland annat om inrättande av F-skattsedel. Jag är väl
              medveten om frågans komplexitet. Utskottet betonar också att gränsdragningen
              mellan anställning och näringsverksamhet måste ses över. Nu ligger
              frågan på regeringens bord. Låt oss därför avvakta och se vad
              resultatet blir innan vi klart och tydligt säger: Nej, vi ska
              inte göra det här.
            </seg>
            <seg n="e91740ee">
              En annan fråga är uppgifter om arbetsgivaravgifter på slutskattsedeln.
              Jag är något förvånad över att man reagerar över ökad öppenhet.
              Syftet är att upplysa de anställda om den totalkostnad som det
              innebär för arbetsgivaren att ha en anställd. Givetvis bör alla
              få den information de vill ha. Eller ska vi mörka? Om det finns
              intresse av detta ska det också redovisas. Vill företagen att
              de anställda ska ha den informationen måste vi välkomna den typen
              av initiativ.
            </seg>
            <seg n="aac71195">
              Avslutningsvis blir jag något konfunderad över det särskilda
              yttrande som lagts i frågan om skatt- och avgiftskontroll. Skribenten
              är inte övertygad om att regeringen kommer att driva frågan om
              att komma till rätta med skattefusk och bedrägerier. Man kan ju
              fundera över om man har sett sådana tendenser under de drygt fem
              månader som regeringen har funnits på plats. Regeringen har däremot
              i budgetpropositionen framhållit att skattefusk som snedvrider
              konkurrensen och leder till utanförskap, sociala problem och orättvisa
              mellan olika skattebetalare ska bekämpas. Regeringen har också
              aviserat att man återkommer med ett tydligt åtgärdsprogram för
              hur man ska bekämpa den grova ekonomiska brottsligheten med skatteanknytning.
              Jag rekommenderar skribenten att avvakta detta initiativ innan
              kritiken ges.
            </seg>
            <seg n="20b8e161">
              Jag upplever trots allt att vi i sak är helt överens om att fusk
              som förekommer i samhället ska beivras kraftfullt. Sådana tendenser
              är helt oacceptabla. Men efter fem månader slår man på trumman
              och säger: Vi vill gå längre. Vi vill vara bäst i klassen på det
              här. Jag tycker att när vi nu är överens i en fråga ska vi sitta
              stilla i båten och vänta till dess att vi ser det slutliga förslaget
              om hur vi ska gå till väga i sak. När den propositionen kommer
              tar vi debatten.
            </seg>
          </u>
          <note type="speaker" n="6602c937">
            Anf. 197 HANS OLSSON (s) replik:
          </note>
          <u who="hans_olsson_4b5b08" xml:id="i-d55d7b431953b894-3" n="fe41df96">
            <seg n="03d9b80c">
              Fru talman! Jörgen Johansson säger att vi vill bli bäst i klassen.
              Om du hade känt till lite grann om min skolgång hade du förstått
              att det hade känts väldigt gott att få bli bäst i klassen någon
              gång. Det är det jag jobbar på nu.
            </seg>
            <seg n="171602b7">
              För att börja med det särskilda yttrandet förstår väl jag som
              alla andra att allting inte kan göras på fem månader. Jag förstår
              också att Jörgen Johansson hyser ett större förtroende för regeringen
              än vad jag gör. Något annat vore inte speciellt smart.
            </seg>
            <seg n="8b50defb">
              Men det står något mer i det särskilda yttrandet. Om vi skulle
              vara så överens i de här viktiga frågorna, som jag också känner
              lite grann att vi är, vore det väl inte så konstigt, som vi skriver
              i det särskilda yttrandet, om vi skickade en signal till regeringen
              att vi i utskottet tar de här frågorna på största allvar gör någonting!
              I det särskilda yttrandet uppmanar vi också regeringen att göra
              något för att upplysa folk om vad skattefusket ställer till med
              i välfärdslandet Sverige. Det hade väl inte varit så märkvärdigt
              egentligen, Jörgen, om vi hade kunnat bli överens i skatteutskottet
              om att vi ser så allvarligt på detta att vi ber regeringen att
              titta på detta skyndsamt och gärna dra i gång en kampanj för att
              tala om hur det undergräver solidariteten i samhället.
            </seg>
          </u>
          <note type="speaker" n="23cad083">
            Anf. 198 JÖRGEN JOHANSSON (c) replik:
          </note>
          <u who="jorgen_johansson_5a4bc5" xml:id="i-b8975b0f3aa6c047-2" n="5ec97da9">
            <seg n="c0644675">
              Fru talman! Jag hade i den här frågan faktiskt ett visst förtroende
              för den gamla regeringen. Jag har också ett stort förtroende för
              den nya regeringen. Jag tror inte att vi skiljer oss åt i sak
              i den här frågan, för vi är alla intresserade av att våra medborgare
              följer det regelverk som finns.
            </seg>
            <seg n="807041e1">
              Vad regeringen har gjort under de här fem månaderna är att man
              klart och tydligt har aviserat i budgetpropositionen att man återkommer
              i den här frågan och kommer att vidta åtgärder.
            </seg>
            <seg n="fe41e834">
              När det gäller ett annat område Försäkringskassan, sjukskrivningar
              och mygel i de sammanhangen har man varit mycket tydlig och, som
              jag uppfattar det från oppositionen, ibland till och med övertydlig
              med att man inte accepterar den typen av fusk.
            </seg>
            <seg n="3b3b5385">
              Jag delar inte uppfattningen att regeringen inte har visat vilken
              väg man ska gå.
            </seg>
          </u>
          <note type="speaker" n="31356c00">
            Anf. 199 HANS OLSSON (s) replik:
          </note>
          <u who="hans_olsson_4b5b08" xml:id="i-7190aad72e9fe4bb-0" n="fe41df96" next="i-6dfe0f4288b59c43-0">
            <seg n="495306c4">
              Fru talman! När det gäller fusk inom välfärdssystemen handlar
              det om vilka signaler vi skickar. Ska vi skicka signalen till
              killar och tjejer som är beroende av socialförsäkringssystemen
              att nu jäklar kommer vi att kontrollera dem hela tiden, är det
              nog viktigt att samtidigt skicka signalen att vi försöker göra
              vad vi kan för att komma åt skattefuskare. Annars känns det som
              att vi skickar signaler till fel människor, till dem som har det
              sämst men inte till dem som lever ganska gott och inte betalar
              skatt. Därför tror jag att signalerna är så viktiga. Det är vikten
              av de signalerna som vi vill att utskottet ska understryka för
              regeringen, och det är väl inte så väldigt allvarligt.
            </seg>
            <seg n="c37fb5d3">
              Jag ställde en fråga till Lena Asplund om översynen av F-skattsedlarna.
              Jag tror att du sade något i ditt anförande om att ni säger nej
              till översyn, om jag minns rätt.
            </seg>
          </u>
          <note n="f89167bd">
            (JÖRGEN JOHANSSON (c): Nej.)
          </note>
          <u who="hans_olsson_4b5b08" xml:id="i-6dfe0f4288b59c43-0" n="fe41df96" prev="i-7190aad72e9fe4bb-0">
            <seg n="654a793d">
              Då missförstod jag.
            </seg>
            <seg n="f5ba5f81">
              Kan du hjälpa mig att reda ut vad det är denna översyn ska leda
              till när det gäller F-skattsedlarna? Är det för att underlätta
              att få F-skattsedel eller kommer översynen också att handla om
              de problem som vi pekar på när folk använder F-skattsedlarna för
              att sko sig och fuska? Vad är det för typ av översyn? Det är intressant.
              Jag är helt enkelt nyfiken på att se om man tar ett totalgrepp
              från regeringen eller om det bara är för att underlätta.
            </seg>
            <seg n="d42dcfa6">
              Jag har pratat lite med folk och jag ska inte nämna företagets
              namn, men ett av världens största företag i städbranschen
            </seg>
          </u>
          <note type="speaker" n="df142f0a">
            Anf. 200 JÖRGEN JOHANSSON (c) replik:
          </note>
          <u who="jorgen_johansson_5a4bc5" xml:id="i-7543fc85658078e7-2" n="5ec97da9" next="i-d23651c13c6fb564-2">
            <seg n="4d59a0a9">
              Fru talman! Hans Olsson, det är roligt att du för kammaren framhåller
              signalverket som instrument, för jag delar uppfattningen att signalverket
              från den politiska församlingen, och kanske framför allt från
              Sveriges riksdag, är oerhört viktigt och kraftfullt. Det borde
              vi nyttja mer än vad som görs.
            </seg>
            <seg n="511eb112">
              När det gäller frågan om fusk så upplever jag att när jag träffar
              folk ute på gatan har de en uppfattning att den nya regeringen
              är betydligt hårdare och mer restriktiv mot fusk än vad den tidigare
              regeringen var. Man upplever alltså att det har stramats åt på
              detta område. Jag delar inte uppfattningen att signalverket inte
              har fungerat, tvärtom skulle jag vilja hävda.
            </seg>
            <seg n="fc66606d">
              Vad gäller F-skattsedeln sade jag att frågan är komplex och gränsdragningen
              mellan anställning och näringsverksamhet måste ses över. Jag delar
              den oro som du tidigare gav uttryck för i ditt replikskifte med
              Lena Asplund. Det finns en risk, och vi måste se över hur man
              ska kunna åtgärda den. Det är en av de saker som man nu håller
              på att titta på.
            </seg>
          </u>
          <note n="112199c3">
            Anf. 201 GUNNAR ANDRÉN (fp):
          </note>
          <u who="jorgen_johansson_5a4bc5" xml:id="i-d23651c13c6fb564-2" n="5ec97da9" prev="i-7543fc85658078e7-2">
            <seg n="d727f02e">
              Fru talman! Jag kan gärna hålla med Jörgen Johansson om att ett
              betänkande om allmänna motioner om mervärdesskatt med mera inte
              väcker några heta känslor. Likväl är det på det sättet, fru talman,
              att i detta utskottsbetänkande behandlas en mycket viktig del
              av skattepolitiken. Och för att ge ett perspektiv vill jag för
              en intresserad allmänhet och för åhörare säga att totalt beräknas
              mervärdesskatten dra in 282 miljarder kronor för 2007.
            </seg>
            <seg n="ff061304">
              Tobaksskatten drar in 10 miljarder. Starkspritskatten drar in
              4 miljarder. Skatten på vin och öl drar tillsammans in 7 miljarder.
              Energiskatterna får man in mer på, 39 miljarder. Koldioxidskatten
              ger 25 miljarder, och det är lika mycket som hela fastighetsskatten.
              Alla andra mervärdesskatter ger ungefär 25 30 miljarder. Det säger
              något om vikten av att vi har en mervärdesbeskattning som är bra.
            </seg>
            <seg n="1ff638a1">
              Ett av de problem som vi har, inte bara i Sverige utan i Europa,
              är att utformningen och kontrollen av mervärdesskatten gör att
              det finns ett ganska betydande skatteundandragande på detta område.
              Det är naturligtvis viktigt att man på Särskilda skattekontoret
              i Ludvika gör stora insatser. Men så länge vi har en skattesituation
              i Europa med det sjätte mervärdesskattedirektivet som vi i skatteutskottet
              kan och det laboreras något alldeles otroligt med olika skattesatser
              och helt oräkneliga undantag, har vi ingen bra situation. Vi måste
              därför diskutera hur vi ska komma ifrån det som är mycket dåligt
              på mervärdesskatteområdet.
            </seg>
            <seg n="39ee5c65">
              Nuvarande finansministern har sagt att den utredning som kom
              i oktober förra året, och som Lena Asplund var inne på, inte ska
              föranleda några förändringar. Det var På väg mot en enhetlig mervärdesskatt
              SOU 2006:90, som nu är föremål för remissbehandling. Utredningen
              tillsattes av den förra regeringen i november 2002, efter att
              ett enigt skatteutskott hade bifallit en motion, fru talman, av
              den folkspillra som då fanns som hette Folkpartiet i form av Karin
              Pilsäter och Lennart Kollmats. De hade väckt frågan och ville
              att man skulle ta upp denna diskussion.
            </seg>
            <seg n="8445ae9a">
              Ska man föra en intellektuell och bra debatt baserat på fakta
              måste man fundera på en del saker som finns i På väg mot en enhetlig
              mervärdesskatt för att komma åt en del skattefusk, för det förekommer
              det mycket av. Nu diskuterar vi små saker, men när jag läser utredningen
              måste jag ändå konstatera att med de skattesatser som vi har,
              nämligen 25, 12 och 6 procent, är det nedsättningen av livsmedelsskatten
              till 12 procent som är den helt avgörande frågan bland alla skattenedsättningar.
            </seg>
            <seg n="3b80655f">
              Skattenedsättningar representerar totalt sett ungefär 29 miljarder,
              enligt utredaren Lennart Hamberg. Av dem står livsmedelsskatten
              för 18 miljarder. Tar man bort nedsättningen av skatterna och
              alla undantag är den faktiska mervärdeskattenivån i vårt land
              inte 25 procent utan 21,7 procent. Tar man bara bort livsmedelsskatten
              skulle den bli 22,9 procent.
            </seg>
            <seg n="2f37615e">
              Det är klart att det är svårt att genomdriva en sådan förändring.
              Det inser jag också. Då måste man gå till en del bilagor i utredningen
              och se vad det är man kommer fram till när det gäller fördelningsmönstret
              på livsmedelssidan. Jag ska inte tynga kammaren eller åhörarna
              med att gå in på alla utredningar som bland annat Bengt Assarsson
              och Astri Muren har gjort om skatteincidens på marknader i imperfekt
              konkurrens, med särskild vikt på livsmedelssektorn i Sverige.
              Den har också beräkningar som inte heller jag riktigt förstår.
            </seg>
            <seg n="9d77805c">
              Det är ändå så att slutsatserna är viktiga för att vi ska kunna
              ha en bra mervärdesskattediskussion i Sverige.
            </seg>
            <seg n="803ee7ec">
              För de hushåll som har de lägsta inkomsterna är skattenedsättningen
              ungefär 2 000 kronor, men för hushåll med de högsta inkomsterna
              är nedsättningen 4 000 kronor per hushåll. Detta går att korrigera.
              Man skulle kunna göra tvärtom. De 18 miljarder som jag har pratat
              om är något mindre än barnbidraget, som är ungefär 25 miljarder
              i Sverige. Om man växlade detta till barnbidrag skulle man få
              mycket högre effekt. Det visar Bengt Assarsson i utredningen.
              Man skulle kunna ta från de rika och ge till dem som har större
              konsumtionsbehov.
            </seg>
            <seg n="07edbd9d">
              Fru talman! Jag ville bara relatera till detta och läsa in det
              i kammarens protokoll, för det är viktigt att man fattar beslut
              på riktiga grunder. Och man kan styra konsumtionen med bland annat
              riktade barnbidrag. Denna utredning visar väldigt tydligt att
              det inte är på det sättet att den sänkta livsmedelsmomsen leder
              till det vi tror, utan kanske snarare tvärtom. Därför är det viktigt
              att vi åtminstone har i minnet att en enhetlig mervärdesskatt
              har andra effekter än att vi gör en massa skatteplaneringsadvokater
              arbetslösa. Det är en god sak men det är inte den enda effekt
              man får.
            </seg>
            <seg n="9184a76b">
              I betänkandet är det olika motioner. Jag vill särskilt nämna
              att under rubriken Reducerad mervärdesskatt för vissa varor och
              tjänster finns en motion av ledamoten Allan Widman.
            </seg>
            <seg n="06477a3d">
              I motsats till vad man möjligen kan få intryck av under den här
              rubriken handlar det inte om dansmusik och skattenedsättning.
              Det handlar om motsatsen. Nämligen att man ska sträva efter en
              enhetlig momsskattesats. Det blir något missvisande i sammanställningen.
              Det är en bagatell i sammanhanget.
            </seg>
            <seg n="1a457475">
              Jag vill ta upp något som Jörgen Johansson var inne på. Det gäller
              en motion av Jörgen Johansson och Jan Andersson om butiksägare
              som råkar ut för rån. Det gäller också en motion av Torkild Strandberg,
              tidigare ledamot av denna kammare, om stöld och rån.
            </seg>
            <seg n="7255d72b">
              Det är alldeles riktigt som Jörgen Johansson säger att man kan
              godta avslagsmotiveringarna på den här punkten. Men jag håller
              med Jörgen Johansson om att man måste angripa detta på annat sätt.
              Just på den här punkten strider den nuvarande lagstiftningen mot
              sunt förnuft. Det är ett problem att vi har en lagstiftning som
              gör att man tvingas betala skatt på varor som man har blivit avhänd
              på olagligt sätt.
            </seg>
            <seg n="56ea00ae">
              Det strider mot det allmänna rättsmedvetandet. Jag menar att
              det är bra att vi gör så här nu, men vi måste komma tillbaka till
              detta. Det är inte en god politik som jag tror att något parti
              egentligen stöder.
            </seg>
            <seg n="2da83d29">
              Jag välkomnar Jörgen Johanssons och Torkild Strandbergs motioner
              på den här punkten.
            </seg>
            <seg n="85ff55b9">
              Fru talman! Jag vill också ta upp en motion som handlar om folkbokföringen.
              Det handlar om arkivbeständig folkbokföring. Det föreslås avslag
              på den också. Jag har inga andra synpunkter på det.
            </seg>
            <seg n="e383a013">
              Motionen har väckts av Lars Elinderson. Det är motion Sk213.
              Den handlar om arkivbeständig folkbokföring. Här har vi ett gemensamt
              ansvar för framtiden. Vi vet att datalagring klarar viss tid när
              det gäller färgbeständighet med mera. Men jag tror att det är
              viktigt att vi har klart för oss att sådant som har tryckts där
              är folkbokföringen central håller i väldigt många hundra år. Jag
              tycker att Lars Elinderson är inne på rätt väg. Vi måste bevara
              detta för framtiden innan vi är absolut säkra på att datalagringar
              håller under lång tid. Vi vet att papper är en produkt som klarar
              lagring under väldigt långa tider. Därför tycker jag att Lars
              Elindersson har skrivit en bra motion.
            </seg>
            <seg n="2376574a">
              Den statliga utredningen Mervärdesskatt i ett EU-rättsligt perspektiv
              (SOU 2002:74) föreslog att såväl second hand-verksamhet som kyrkkaffe
              skulle momsbeläggas.
            </seg>
            <seg n="17229696">
              Den ideella sektorn reagerade med omfattande protester mot förslaget.
              Man fann det orimligt, helt enkelt. Det skulle drabba ideella
              föreningar, organisationer och kyrkor mycket hårt. En stor del
              av vinsten från second hand-verksamheten används dessutom till
              bistånd och utveckling i tredje världen.
            </seg>
            <seg n="15fd0759">
              Momsuttaget på ideella organisationer och deras second hand-försäljning
              är en ytterst försumbar skatteintäkt i ett nationellt perspektiv.
              Samtidigt är den katastrofal för berörda aktörer och för de många
              människor för vilka dessa ideella organisationer i dag utgör ett
              hopp om ett drägligt liv.
            </seg>
            <seg n="67afac27">
              Utan att fastna i detta kan man ändå säga att det inte var helt
              förankrat i det allmänna rättsmedvetandet och skattemedvetandet
              ute i landet att exempelvis kyrkkaffe skulle momsbeläggas. Det
              fann inte en allmän resonansbotten bland vanligt folk oavsett
              vilken politisk blocktillhörighet man har.
            </seg>
            <seg n="a4182ec8">
              Second hand-verksamheten är också ett redskap i arbetet med att
              bygga ett ekologiskt hållbart samhälle byggt på återanvändning
              det är väl det second hand handlar om att förmedla sociala hjälpinsatser,
              bidra till katastrofinsatser med mera.
            </seg>
            <seg n="857a9088">
              I flera medlemsländer inom den europeiska unionen är ideella
              organisationer redan garanterade befrielse från moms på second
              hand-försäljning.
            </seg>
            <seg n="de733c85">
              I denna allt senare timme kan det vara av värde att framhålla
              att det är ett enigt utskott som menar att föreningslivet och
              det ideella arbete som bedrivs i föreningar i syfte att främja
              vissa allmännyttiga ändamål som sociala, välgörande, religiösa,
              politiska, idrottsliga, konstnärliga eller liknande kulturella
              ändamål har en lång tradition i vårt land. Deras stora betydelse
              för det svenska samhället och internationellt kan inte nog understrykas.
            </seg>
            <seg n="8150ff14">
              Det är därför angeläget att de allmännyttiga ideella föreningarna
              och trossamfunden även i fortsättningen får en så positiv behandling
              som möjligt vid en eventuell momsbeläggning. Alla möjligheter
              till lättnader i mervärdesbeskattningen eller helst en total befrielse
              som står till buds inom ramen för den gemenskapsrättsliga lagstiftningen
              inom EU på detta område måste tas till vara.
            </seg>
            <seg n="553b8e2e">
              Ett enigt utskott utgår från att regeringen har samma inställning
              och anser att resultatet av regeringens beredning nu bör avvaktas.
            </seg>
            <seg n="ebf76bf2">
              Fru talman! Låt mig i denna enighetens harmoni också lyfta fram
              värdet av den motion som ledamoten i utskottet Jörgen Johansson
              från Västmanland har författat om ett nytt sockenbegrepp i folkbokföringen.
            </seg>
            <seg n="77987f7f">
              Det är värdefullt att man som riksdagsutskott agerar. I både
              utskottets betänkande och motionen om sockenbegreppets och församlingsbegreppets
              historiska förankring påpekas att det är en del av kulturarvet.
              Det handlar om tillhörighet, identitet, närhet och om att kunna
              känna sig som en del av ett mer begränsat geografiskt område.
              Vi kan inte förskingra allt detta bara för att vi har förändrade
              relationer mellan svenska kyrkan och staten. Vi ska behålla det
              i fastighetsbeteckningarna och i folkbokföringen.
            </seg>
            <seg n="4ffb7f50">
              Ett sätt att lösa detta som jag vill nämna här i kammaren är
              att regeringen tittar på om församlingsbegreppet kan få vara kvar
              som ett kyrkligt begrepp och att vi knyter sockenbegreppet, som
              går tillbaka till att man sökte sig till en viss kyrka, till fastighetsbeteckning
              och folkbokföring. När det försvinner församlingar i Svenska kyrkan
              genom sammanslagningar och genom att man går upp i större enheter
              finns ändå det geografiska område kvar som var socknen. Sockenbegreppet
              är det begrepp som vi använder för fastighetsbeteckning och i
              folkboköring. Därmed kan vi knyta an till gamla sockennamn som
              i dag har försvunnit eller slagits samman i större enheter när
              svenska kyrkan reglerar detta själv.
            </seg>
            <seg n="e925d4e3">
              Därför är det positivt att utskottet lyfter fram att man önskar
              att regeringen framgent löser frågan på lämpligt sätt.
            </seg>
            <seg n="546221ac">
              Vi kan inte göra oss urarva genom att bara tillhöra en kommun.
              Jag talar i huvudsak om områden utanför storstäderna men även
              i en storstad som Helsingfors kan sockenbegreppet ha betydelse
              för min identitet och min plats på jorden.
            </seg>
            <seg n="44e856b3">
              Barbro Westerholm
            </seg>
            <seg n="88ee1033">
              Luciano Astudillo
            </seg>
            <seg n="88ee1033">
              Luciano Astudillo
            </seg>
            <seg n="88ee1033">
              Luciano Astudillo
            </seg>
            <seg n="88ee1033">
              Luciano Astudillo
            </seg>
          </u>
          <note n="7e73aad8">
            Anf. 202 LENNART SACRÉDEUS (kd):
          </note>
          <note n="9f826701">
            Fru talman! Jag yrkar bifall till utskottets betänkande och avslag
            på samtliga reservationer.
          </note>
          <note n="b14d7547">
            Överläggningen var härmed avslutad.
          </note>
          <note n="65875f3a">
            18 § Bordläggning
          </note>
          <note n="458ce14f">
            Anmäldes och bordlades
          </note>
          <note n="c4a994ba">
            19 § Anmälan om interpellationer
          </note>
          <note n="a7fe59e3">
            Anmäldes att följande interpellationer framställts
          </note>
          <note n="97f98097">
            den 14 mars
          </note>
          <note n="84b28c69">
            Morgan Johansson
          </note>
          <note n="b6019c27">
            Tina Ehn
          </note>
          <note n="b6019c27">
            Tina Ehn
          </note>
          <note n="abee0f0b">
            Helena Frisk
          </note>
          <note n="2a686265">
            Eva-Lena Jansson
          </note>
          <note n="af1a545b">
            Tommy Ternemar
          </note>
          <note n="f61a2f82">
            Interpellationerna redovisas i bilaga som fogats till riksdagens
            snabbprotokoll tisdagen den 20 mars.
          </note>
          <note n="60e72f88">
            20 § Anmälan om frågor för skriftliga svar
          </note>
          <note n="55ef9dee">
            Anmäldes att följande frågor för skriftliga svar framställts
          </note>
          <note n="97f98097">
            den 14 mars
          </note>
          <note n="697b90d1">
            Lars-Ivar Ericson
          </note>
          <note n="697b90d1">
            Lars-Ivar Ericson
          </note>
          <note n="d62c5d0f">
            Mikael Damberg
          </note>
          <note n="73f399f2">
            Peter Rådberg
          </note>
          <note n="194b9b48">
            Krister Hammarbergh
          </note>
          <note n="90139a3b">
            Jan-Evert Rådhström
          </note>
          <note n="c021255a">
            Gunnar Andrén
          </note>
          <note n="29225d9a">
            Christer Nylander
          </note>
          <note n="6b0320b2">
            Frågorna redovisas i bilaga som fogats till riksdagens snabbprotokoll
            tisdagen den 20 mars.
          </note>
          <note n="bb46c5f5">
            21 § Anmälan om skriftliga svar på frågor
          </note>
          <note n="3b512cc3">
            Anmäldes att skriftliga svar på följande frågor inkommit
          </note>
          <note n="ab4ba7e8">
            den 13 mars
          </note>
          <note n="ba08d9da">
            Carina Hägg
          </note>
          <note n="97f98097">
            den 14 mars
          </note>
          <note n="ba08d9da">
            Carina Hägg
          </note>
          <note n="2b351763">
            Hillevi Engström
          </note>
          <note n="984fe671">
            Wiwi-Anne Johansson
          </note>
          <note n="67829b71">
            Stefan Wikén
          </note>
          <note n="221a4f0d">
            Yilmaz Kerimo
          </note>
          <note n="e8ef6e79">
            Sylvia Lindgren
          </note>
          <note n="8429e264">
            Agneta Gille
          </note>
          <note n="30bf4da2">
            Maryam Yazdanfar
          </note>
          <note n="5a4fd18a">
            Johan Pehrson
          </note>
          <note n="ba08d9da">
            Carina Hägg
          </note>
          <note n="a7e422e5">
            Christer Engelhardt
          </note>
          <note n="87feaabe">
            Esabelle Reshdouni
          </note>
          <note n="087f0ee3">
            Cecilia Magnusson
          </note>
          <note n="1b03a350">
            Cecilia Widegren
          </note>
          <note n="ec42c52a">
            Annelie Enochson
          </note>
          <note n="67c2b99e">
            Helena Bouveng
          </note>
          <note n="87feaabe">
            Esabelle Reshdouni
          </note>
          <note n="448f3be4">
            Bodil Ceballos
          </note>
          <note n="f2bf7a34">
            Lars Hjälmered
          </note>
          <note n="f2bf7a34">
            Lars Hjälmered
          </note>
          <note n="0b6870e2">
            Peter Hultqvist
          </note>
          <note n="19af49e4">
            Lena Olsson
          </note>
          <note n="33173e49">
            Mats Berglind
          </note>
          <note n="c85a8988">
            Ulf Nilsson
          </note>
          <note n="2668d1aa">
            Birgitta Ohlsson
          </note>
          <note n="9ccceb8f">
            Betty Malmberg
          </note>
          <note n="c1e76540">
            Göran Persson
          </note>
          <note n="9590bf05">
            Gunilla Tjernberg
          </note>
          <note n="f7854e3e">
            Helene Petersson
          </note>
          <note n="56fb59cf">
            Sven-Erik Österberg
          </note>
          <note n="d355227e">
            Svaren redovisas i bilaga som fogats till riksdagens snabbprotokoll
            tisdagen den 20 mars.
          </note>
          <note n="d108c817">
            22 § Kammaren åtskildes kl. 20.49.
          </note>
          <note n="79ee70e5">
            Förhandlingarna leddes
          </note>
          <note n="163f6f69">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
