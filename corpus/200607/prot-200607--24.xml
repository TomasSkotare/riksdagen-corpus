<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--24</head>
          <docDate when="2006-11-21">2006-11-21</docDate>
        </div>
      </front>
      <body>
        <div>
          <note n="dc74579f">
            ﻿
          </note>
          <note n="8b5f7e4f">
            Riksdagens protokoll
          </note>
          <note n="8c3c9a14">
            2006/07:24
          </note>
          <note type="date" n="626319fe">
            Tisdagen den 21 november
          </note>
          <note n="1069050c">
            Kl. 13:30 - 16:18
          </note>
          <note n="7cd17088">
            1 § Justering av protokoll
          </note>
          <note n="8b74b02d">
            Justerades protokollen för den 14 och 15 november.
          </note>
          <note n="8cbcb194">
            2 § Meddelande om frågestund
          </note>
          <note n="86809e9d">
            Talmannen meddelade att vid frågestunden torsdagen den 23 november
            kl. 14.00 skulle följande statsråd närvara:
          </note>
          <note n="6e2af3d0">
            Miljöminister Andreas Carlgren (c), statsrådet Mats Odell (kd),
            jordbruksminister Eskil Erlandsson (c), statsrådet Sven Otto Littorin
            (m) och statsrådet Cecilia Malmström (fp).
          </note>
          <note n="040948ed">
            3 § Anmälan om fördröjt svar på interpellation
          </note>
          <note n="281a3a00">
            Till riksdagen hade inkommit följande skrivelse:
          </note>
          <note n="ab40bf79">
            Interpellation 2006/07:53
          </note>
          <note n="7e6759b1">
            Interpellation 2006/07:53 Svenskt stöd till Spanien
          </note>
          <note n="9a946ab6">
            Interpellationen kommer att besvaras torsdagen den 30 november
            2006.
          </note>
          <note n="16bc4716">
            Skälet till dröjsmålet är tjänsteresor.
          </note>
          <note n="503dee9c">
            Tobias Billström
          </note>
          <note n="cead7c55">
            4 § Svar på interpellation 2006/07:62 om särtryck av budgetpropositionen
          </note>
          <note type="speaker" n="9db3b1ac">
            Anf. 1 Statsrådet MATS ODELL (kd):
          </note>
          <u who="mats_odell_751011" xml:id="i-9811842285c54ac8-0" n="c0f79c25">
            <seg n="a2224f24">
              Herr talman! Peter Hultqvist har frågat mig om jag avser att
              även fortsättningsvis skriva ett förord till det särtryck som
              redovisar statsförvaltningens utveckling.
            </seg>
            <seg n="a760c00d">
              Bakgrunden till frågan är att Peter Hultqvist bland annat anser
              förordet vara starkt politiskt samt att det skulle råda oklarhet
              i vilken egenskap jag skriver under förordet.
            </seg>
            <seg n="f670cd2d">
              Det särtryck Peter Hultqvist refererar till utgör en bilaga till
              budgetpropositionen. Det är alltså inte en del av budgetpropositionen,
              utan just en bilaga till densamma. Innehållet i bilagan utgör
              en redovisning av statsförvaltningens utveckling med fokus på
              föregående år, i förevarande fall således 2005. Att bilagan trycks
              upp och distribueras till, förutom samtliga riksdagsledamöter,
              en relativt stor krets statstjänstemän inklusive de fackliga organisationerna
              är ett uttryck för regeringens uppfattning att innehållet bedöms
              vara av intresse för personer som arbetar med förvaltningspolitik
              och arbetsgivarpolitiskt utvecklingsarbete i staten.
            </seg>
            <seg n="d829c730">
              Av interpellationen kan man få intrycket att Peter Hultqvist
              ondgör sig över att den nuvarande regeringen infört en ny ordning
              avseende förordet till denna bilaga. Jag kan dock lugna Peter
              Hultqvist på den punkten. Förekomsten av ett förord till det särtryck
              vi nu diskuterar är inte någon nyhet. Statsförvaltningens utveckling
              har utkommit som ett särtryck sedan 2003 och en av mina företrädare,
              Gunnar Lund, var det första statsrådet att skriva ett förord till
              nämnda bilaga. Förra året skrev min senaste företrädare, Sven-Erik
              Österberg, under det förord som inleder särtrycket.
            </seg>
            <seg n="05b31c54">
              Eftersom det bland annat ankommer på mig att såsom statsråd med
              ansvar för statsförvaltningen arbeta med regeringens förvaltningspolitiska
              prioriteringar är det också naturligt att jag redovisar vilka
              dessa är. Den intresserade kan studera budgetpropositionen och
              där mer utförligt ta del av bakgrund och innehåll i de prioriteringar
              regeringen valt att lyfta fram. Det är således inget konstigt
              att de redovisas i punktform i nämnda förord. Mot denna bakgrund
              kan jag för min del konstatera att jag har uppriktigt svårt att
              förstå kritiken som interpellanten riktar mot mitt agerande.
            </seg>
            <seg n="f8f8360c">
              Däremot välkomnar jag en debatt om förvaltningspolitikens innehåll.
              Den här regeringen har tydligt deklarerat sju övergripande frågeområden
              på det förvaltningspolitiska området som jag, tillsammans med
              mina kolleger i regeringen, kommer att prioritera under mandatperioden.
            </seg>
          </u>
          <note type="speaker" n="5693260b">
            Anf. 2 PETER HULTQVIST (s):
          </note>
          <u who="peter_hultqvist_c9866b" xml:id="i-aae41bc189e0f03b-0" n="918e5ea6">
            <seg n="ec572cae">
              Herr talman! Jag får tacka Mats Odell för svaret. Jag noterar
              också upplysningen om att förord har skrivits i tidigare särtryck.
            </seg>
            <seg n="84610c40">
              Sven-Erik Österbergs förord, som jag har här utplockat från Riksdagsbiblioteket,
              skiljer sig till sin karaktär, innehåll och uppläggning fundamentalt
              från den skrivning som Mats Odell har gjort. Det är ett mycket
              strikt och återhållsamt dokument med stor frånvaro av personliga
              värderingar eller annat tyckande. Jag tycker att det är ett föredömligt
              dokument, som jag avslutningsvis, när debatten är över, vill lämna
              över till Mats Odell. Det kan möjligen vara ett tips på en bra
              mall inför framtida skrivningar.
            </seg>
            <seg n="a3947457">
              Om man ska skriva förord i ett särtryck av budgetpropositionen
              anser jag att några specifika krav ska ställas. Det som skrivs
              ska vara regeringens officiella politik och till alla delar ha
              förankring i skrivningarna i budgetpropositionen. Särskilt ska
              det gälla de värdeomdömen som avges i en sådan text. Det räcker
              inte med att sådana värdeomdömen kan återfinnas i debattartiklar
              och i allmänna politiska uttalanden. De prioriteringar som anges
              ska kunna återfinnas i budgetproppen. Det som anges som särskilda
              prioriteringar ska till alla delar kunna återfinnas som prioriterat
              i formuleringarna i budgetmaterialet.
            </seg>
            <seg n="2f53316c">
              Eftersom särtrycket är ett officiellt dokument blir exaktheten
              och noggrannheten synnerligen viktiga. De prioriteringslistor
              som anges får inte vara allmänt ihopplockade med utgångspunkt
              från vad som för stunden eller i nuläget känns viktigt. Prioritetsordningen
              ska ha en fast förankring.
            </seg>
            <seg n="1b894f1a">
              Den punktlista som Mats Odell anger i sitt förord återfinns på
              samtliga punkter i budgetpropositionen. Men ingen av punkterna
              kan trots Odells förord kopplas samman med ordet prioriterat om
              man läser propositionen. Det gör mig förvånad, eftersom Odell
              använder just det ordet i sitt förord.
            </seg>
            <seg n="1047fec8">
              Däremot anges en rad punkter i budgetpropositionen. De är visserligen
              ej heller prioriterade där, men de har faktiskt stor betydelse
              för just Odells förvaltningsområde. Särtrycket riktar sig ju just
              till myndighetschefer, bland andra. Det är punkter som ökad andel
              kvinnor i ledande befattningar, generationsväxling och kompetensöverföring
              i statsförvaltningen och analys av utbildningsbehovet i statsförvaltningen.
              Jag tycker att det är märkligt att det här inte finns med i förordet,
              speciellt med tanke på dessa punkters stora vikt. Det är tre verkligt
              stora utmaningar.
            </seg>
            <seg n="747c69e2">
              Jag skulle vilja veta hur Mats Odell har valt ut de punkter som
              nu anges som prioriterade. Söker man på ordet prioriterat inom
              utgiftsområde 2 i budgeten kommer man fram till att det är sådant
              som säkerställande av statlig registerinformation, enhetlig informationsöverföring
              och förvaltningsgemensamma specifikationer för elektronisk identifiering
              med mera. Det är frågor på den nivån som kopplas till ordet prioriterat.
              Det är därför det här blir lite märkligt.
            </seg>
            <seg n="8b6ccd4c">
              Om man sedan fortsätter att titta på formuleringar som ämbetsmännens
              oväld, där rena myndighetsuppgifter blandas med opinionsbildande
              verksamhet, vilket rimmar illa med det svenska ämbetsmannaidealet,
              ser man att det saknar täckning på utgiftsområdet. Är det lämpligt
              att i ett förord av detta slag använda den typen av formuleringar,
              som saknar förankring på det område som särtrycket omfattar?
            </seg>
          </u>
          <note type="speaker" n="1d5576af">
            Anf. 3 Statsrådet MATS ODELL (kd):
          </note>
          <u who="mats_odell_751011" xml:id="i-9811842285c54ac8-1" n="c0f79c25">
            <seg n="e2d219ed">
              Herr talman! Det är alltid lika inspirerande att debattera med
              Peter Hultqvist. Nu är vi inne på det viktiga politikområdet förordspolitiken.
            </seg>
            <seg n="3f4a1916">
              Det har varit val. Jag tror att regeringen har majoritet i den
              här kammaren också för att ändra förordspolitiken. Men jag är
              glad för de tips som vi får av Peter Hultqvist på området.
            </seg>
            <seg n="803638fd">
              Låt mig ändå, herr talman, peka på några faktorer. Det är rätt
              att vi hänvisar till budgetpropositionen. Men, Peter Hultqvist,
              det finns ett annat dokument som handlar om hela mandatperioden
              nämligen regeringsförklaringen. Om Peter Hultqvist lika noggrant
              med lämpliga sökmotorer går igenom regeringsförklaringen kommer
              han att hitta de kopplingar som han här efterlyser.
            </seg>
          </u>
          <note type="speaker" n="b9e52bb1">
            Anf. 4 PETER HULTQVIST (s):
          </note>
          <u who="peter_hultqvist_c9866b" xml:id="i-aae41bc189e0f03b-1" n="918e5ea6">
            <seg n="ff7f0399">
              Herr talman! Det här var mycket intressant. Det är att göra livet
              enkelt för sig. Regeringsförklaringen är en sak, och budgetpropositionen
              är en annan. Jag hade inte sagt någonting om detta om ni hade
              kunnat föra över det som står i regeringsförklaringen direkt till
              budgetpropositionen. Då hade det här kunnat sägas vara formellt
              riktigt.
            </seg>
            <seg n="a9d6f8ab">
              Men varför för man då en diskussion om den så kallade förordspolitiken,
              som du kallar den? Jo, därför att det måste finnas lite strikthet
              och lite stringens. Det måste vara lite genomtänkt. Det får inte
              ge ett intryck av slarv och hastverk och av att man blandar och
              ger när det gäller punkterna som det passar en själv.
            </seg>
            <seg n="79ab8d30">
              De saker jag säger till dig, även om du vill ironisera lite om
              förordspolitiken, tycker jag ändå är lite viktiga. Det är ändå
              så att det ska finnas lite respekt för en regering och för en
              minister. Det finns en relation mellan myndigheter, verk, en minister
              och departement. Då måste man veta att det som står på de här
              papperen är strikt och genomtänkt, och jag måste säga att det
              här papperet, som Sven-Erik Österberg tidigare har skrivit, verkligen
              uppfyller kraven på den punkten. Du ska få ta del av det senare.
            </seg>
            <seg n="fad25bce">
              En annan fundering jag har med anledning av den här skrivningen
              gäller en specifik formulering du använder. Du skriver om att
              skapa en tydligare och mer överskådlig förvaltningsstruktur. Det
              här är ett ordval som man naturligtvis kan ställa sig bakom. Det
              är allmänt, och det låter riktigt i den tid vi lever i.
            </seg>
            <seg n="42f76dda">
              I Ansvarskommitténs första delbetänkande framgår det att det
              i dag inom statsförvaltningen finns 450 myndigheter. Här har vi
              statliga verk som sysslar med infrastruktur, rättsväsende, länsstyrelser,
              mindre myndigheter som ansvarar för sådant som informationsinsatser,
              exempelvis Genetiknämnden, och sådana som sysslar med kunskapsproduktion
              som Konjunkturinstitutet och Rymdstyrelsen. Till det här kommer
              landstings- och kommunsektorn. Allt det här ingår i ett begrepp
              som man kan kalla förvaltningsstruktur.
            </seg>
            <seg n="3aa78023">
              Ansvarskommittén har ett uppdrag att titta på bland annat de
              här frågorna. Det jobbet pågår. Då blir naturligtvis min fundering
              med anledning av det Odell skriver följande: Det här tränger ju
              in. Det du skriver här om tydligare och mer överskådliga förvaltningsstruktur
              tränger in i Ansvarskommitténs arbete. Hur har ni tänkt på den
              här punkten? Hur ser avgränsningen mellan regeringen och Ansvarskommittén
              ut i det här sammanhanget? Kommer ni att ge nya direktiv till
              Ansvarsutredningen med anledning av den här formuleringen?
            </seg>
            <seg n="7bc1960a">
              Jag säger det här bara för att ytterligare visa hur viktigt det
              är att man tänker igenom konsekvensen i led två av det som står
              i ett sådant här förord om det är så att man tar det som står
              i förordet på allvar. Eller är det här bara en allmän formulering
              som är till intet förpliktande och som Ansvarskommittén kanske
              inte behöver bry sig så särskilt mycket om? Det här är ändå, tycker
              jag, principiellt viktigt.
            </seg>
            <seg n="7461c057">
              Sedan är det ju så att en sådan här formulering innehåller så
              oerhört mycket. Uppgiften att reformera den här sektorn är väldigt
              svår. Det är ett mycket komplext uppdrag. Då bör man fundera igenom
              väldigt noga hur man lägger orden i förordspolitiken.
            </seg>
          </u>
          <note type="speaker" n="e2286453">
            Anf. 5 Statsrådet MATS ODELL (kd):
          </note>
          <u who="mats_odell_751011" xml:id="i-9811842285c54ac8-2" n="c0f79c25">
            <seg n="c6ed1c98">
              Herr talman! Det är med en mycket imponerande kraft som Peter
              Hultqvist försöker upphöja förordet till det här särtrycket som
              den här regeringens absolut viktigaste styrdokument. Jag är väldigt
              glad för att Peter Hultqvist fäster så stor vikt just vid förordet.
              Hans synpunkter på innehållet i budgetpropositionen är då ovanligt
              svaga signaler för att komma från hans parti.
            </seg>
            <seg n="57f48cdb">
              Men à la bonne heure låt oss då titta på detta! Vad är det Peter
              Hultqvist reagerar mot? Låt mig dra de här punkterna. Det står:
              skapa en tydligare och mer överskådlig förvaltningsstruktur. Ja,
              vi ska tillsätta en utredning som ska se över detta. Det har ingenting
              med Ansvarskommittén att göra. Den utredningen har ju sina egna
              direktiv.
            </seg>
            <seg n="48c02b06">
              Det står också: granska och ompröva myndigheternas opinionsbildande
              verksamhet, reformera utnämningspolitiken med utgångspunkt i regeringsformens
              stadgande, att vid statliga utnämningar endast fästa vikt vid
              sakliga grunder såsom förtjänst och skicklighet, minska löneskillnaderna
              mellan kvinnor och män, öka den etniska och kulturella mångfalden,
              intensifiera arbetet med att förebygga och minska ohälsan samt
              utveckla en offentlig myndighetskultur ett offentligt etos inom
              statsförvaltningen.
            </seg>
            <seg n="7d70e355">
              Jag har väldigt svårt att förstå vad det är i de här punkterna
              som upprör Peter Hultqvist så till den milda grad att han ställer
              den här interpellationen och har en diskussion av den här arten,
              när det i själva verket är väldigt generella saker som har full
              täckning såväl i regeringsförklaringen som i de olika texter som
              finns i budgetpropositionen.
            </seg>
          </u>
          <note type="speaker" n="764c3ced">
            Anf. 6 PETER HULTQVIST (s):
          </note>
          <u who="peter_hultqvist_c9866b" xml:id="i-aae41bc189e0f03b-2" n="918e5ea6">
            <seg n="61414f5c">
              Herr talman! Jag vill göra Mats Odell uppmärksam på att det han
              läste upp nu var de politiska inriktningarna. Det var riktlinjerna.
              Däremot finns det, vilket man ser när man går igenom det här materialet,
              ingen markering om att det här är så att säga de prioriterade
              områdena. När du kopplar till och läser de här texterna noggrant
              och kommer till prioriteringar kommer du till sådant som säkerställande
              av statlig registerinformation och den typen av mer byråkratiskt
              hållna punkter. Det ser du om du går igenom ditt eget material.
            </seg>
            <seg n="2a4156d0">
              Sedan säger du att Ansvarskommittén har sina egna direktiv. Ja,
              visst är det så att vi har våra egna direktiv. Jag sitter med
              i utredningen, och jag vet vad vi håller på med. Vi håller bland
              annat på med de här frågorna om översyn av förvaltning, struktur
              och organisation. Det finns ett helt delbetänkande om detta, och
              detta arbete pågår nu fram till den 28 februari. Det är just därför
              jag vill fästa uppmärksamheten på att när man skriver en sådan
              här formulering kan det ha effekt på någonting annat som pågår
              inom statsförvaltningen. Det är då jag frågar mig: Är det nya
              direktiv till Ansvarsutredningen på gång?
            </seg>
            <seg n="6892cabd">
              Det jag vill visa med det här, den så kallade förordspolitiken,
              är att jag inte tycker att det är riktigt genomtänkt, det du och
              ni har hållit på med i det här sammanhanget. Ni har inte spaltat
              upp vad som egentligen är prioriterat och vad som inte är prioriterat,
              utan ni har skrivit en rätt så godtycklig lista på sådant som
              ni har tyckt passar in. Däremot har Sven-Erik Österbergs papper
              en annan karaktär, mer ämbetsmannamässigt utformat och inte lika
              politiskt. Det finns inga sådana här formuleringar om värderingar,
              till exempel om ämbetsmännens oväld, som inte har förankring i
              den övriga texten.
            </seg>
            <seg n="f5d758eb">
              Syftet med min interpellation, om den nu kan leda till någon
              eftertanke i framtiden, är: Skärp upp skrivningarna! Tänk igenom
              dem lite bättre nästa gång! Jag ska läsa förordet även nästa år
              jag tror att du skriver ett då och då kanske du kan ha det här
              i åminnelse.
            </seg>
          </u>
          <note type="speaker" n="6e74699d">
            Anf. 7 Statsrådet MATS ODELL (kd):
          </note>
          <u who="mats_odell_751011" xml:id="i-9811842285c54ac8-3" n="c0f79c25">
            <seg n="78d791d4">
              Herr talman! Jag tycker att det har varit väldigt uppfriskande
              att lyssna på Peter Hultqvist, ta del av hans interpellation och
              fundera på svar. Jag tycker dock att den skillnad han talar om,
              att han tycker att det är så oerhört positivt med Sven-Erik Österbergs
              förord där det saknas synpunkter om behovet av att ämbetsmän ska
              vara oväldiga, knappast imponerar.
            </seg>
            <seg n="bafe43a3">
              Jag tackar för detta! Peter Hultqvist är en mycket driven konsult
              i förordsfrågor som jag får lyssna till framöver.
            </seg>
          </u>
          <note n="0bd2c677">
            Överläggningen var härmed avslutad.
          </note>
          <note n="49194877">
            5 § Svar på interpellation 2006/07:51 om rätten till en säker
            och trygg abort
          </note>
          <note type="speaker" n="0c5aad99">
            Anf. 8 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-4557ea42b63e757d-0" n="27f56bb4">
            <seg n="b6536352">
              Herr talman! Mona Sahlin har frågat mig om jag har för avsikt
              att lägga fram förslag eller tillsätta utredningar med syftet
              att göra den svenska abortlagstiftningen mer restriktiv. Vidare
              har hon frågat mig om jag avser att titta närmare på förslagen
              om hur medicinska aborter kan hanteras snabbare genom att barnmorskorna
              får ett större ansvar.
            </seg>
            <seg n="89c0925b">
              Jag har redan i olika sammanhang deklarerat att regeringen inte
              har några planer på en förändring av abortlagstiftningen i restriktiv
              riktning.
            </seg>
            <seg n="d7949b12">
              Så går jag över till den andra frågan. Enligt abortlagen får
              endast den som är behörig att utöva läkaryrket utföra abort. Åtgärden
              ska ske på allmänt sjukhus eller på annan sjukvårdsinrättning
              som Socialstyrelsen godkänner.
            </seg>
            <seg n="6558a6cf">
              Vid tidig graviditet används som abortmetod antingen medicinsk
              abort (läkemedelsbehandling) eller kirurgisk abort (vakuumaspiration).
              Det är kvinnan som väljer vilken metod som ska användas, med undantag
              för de fall då det finns medicinska hinder för någon av metoderna.
            </seg>
            <seg n="7016b997">
              Inför beslut om abortmetod måste en noggrann bestämning av graviditetens
              längd och en medicinsk bedömning göras. För att bestämningen av
              graviditetslängden ska vara säker görs den vanligtvis med vaginalt
              ultraljud i samband med en gynekologisk undersökning. Vaginal
              ultraljudsundersökning är en metod som kräver relativt omfattande
              utbildning och fortlöpande träning. Det handlar också om att kunna
              skilja en patologisk graviditet, till exempel utomkvedshavandeskap
              eller spontan abort, från en normal graviditet. Att ställa denna
              diagnos har barnmorskor i allmänhet inte utbildning och kompetens
              för.
            </seg>
            <seg n="6413b731">
              Det finns också kvinnor med medicinska tillstånd där komplikationer
              kan uppstå under abortförloppet eller efter aborten. Dessa kvinnor
              behöver utredas och övervakas speciellt. Därför krävs läkarkompetens.
            </seg>
            <seg n="e64bd003">
              Allt detta visar, enligt min mening, att det behövs en läkare
              med gynekologisk kompetens i all abortverksamhet. Jag har mot
              denna bakgrund inte för avsikt att vidta några åtgärder som skulle
              syfta till att möjliggöra för barnmorskor att utföra medicinska
              aborter.
            </seg>
            <seg n="d6163263">
              I dag sker abortverksamheten på de flesta kvinnokliniker som
              ett samarbete mellan läkare och barnmorskor, där läkaren gör den
              initiala bedömningen varefter barnmorskan sköter omvårdnaden i
              samband med själva aborten. Barnmorskorna medverkar till exempel
              ofta i informationen före aborten och, i de fall det handlar om
              en medicinsk abort, i omhändertagandet i samband med att kvinnan
              får läkemedlet.
            </seg>
            <seg n="6b0de7b4">
              Den förra regeringen gav i februari i år i uppdrag till Socialstyrelsen
              att se över vissa förutsättningar för abort vid tidig graviditet.
              Socialstyrelsen ska bland annat kartlägga eventuella väntetider
              i vården för abort vid tidig graviditet. Utredningen har tagit
              sikte på att kartlägga var i hela vårdkedjan eventuella väntetider
              uppstår samt om de är av den storleksordningen att de kan förhindra
              kvinnan att välja abortmetod. Uppdraget till Socialstyrelsen förlängdes
              av den förra regeringen i september i år, vilket innebär att uppdraget
              ska redovisas senast i februari nästa år. Jag vill avvakta resultatet
              av uppdraget innan jag tar ställning till eventuella ytterligare
              åtgärder.
            </seg>
          </u>
          <note type="speaker" n="598635d0">
            Anf. 9 MONA SAHLIN (s):
          </note>
          <u who="mona_sahlin_813e3b" xml:id="i-0a47b030b90512ab-0" n="fc0731a7">
            <seg n="f995f0c4">
              Herr talman! Jag tackar för svaret. Jag börjar med att konstatera
              att jag för det första utgår ifrån att socialministerns svar,
              om att han i alla fall inte har planer på att förändra abortlagen
              i restriktiv mening, betyder att vi å det snaraste får förslag
              om att tillåta utländska kvinnor att göra abort i Sverige. Jag
              utgår också ifrån att det inte kommer några krav om några kurativa
              samtal, och jag utgår också ifrån att ingen förändring av veckorna
              för tillåten abort kommer att ske.
            </seg>
            <seg n="d7f1c28f">
              När det gäller diskussionen om de medicinska aborterna vill jag
              säga att det är en utveckling som har kommit de senaste åren.
              Det är en typ av abort som inte fanns när abortlagen skrevs. De
              kirurgiska aborterna har funnits under lång tid. Medicinska aborter
              går att göra betydligt tidigare och är betydligt mindre komplicerade
              för kvinnan. Det är också till gagn för kvinnors verkligt fria
              val. Om det valet ska vara reellt måste det bli lättare än i dag
              att verkligen välja den abortmetoden. Det är min bestämda uppfattning.
              Det finns larm i dag om att väntetiderna för att få göra abort
              är så långa på en del håll i vården att det i praktiken blir omöjligt
              med medicinska aborter och att kvinnans möjlighet att välja abortmetod
              därmed inte finns. Det tycker jag att vi behöver göra någonting
              åt. Tidiga aborter är mycket bra och mycket viktiga ur alla aspekter,
              framför allt förstås för kvinnan.
            </seg>
            <seg n="e7c10ea8">
              I det här sammanhanget är barnmorskorna en oerhört viktig och
              kompetent yrkesgrupp. Det är den yrkesgrupp som, oavsett om vi
              gör abort, föder barn eller får missfall, betyder allra mest för
              oss kvinnor. De har också en gedigen kompetens på det här området.
            </seg>
            <seg n="57cdc4db">
              Vårdförbundet, som socialutskottet träffade för inte så länge
              sedan, har vid ett antal tillfällen fört fram att möjligheten
              för barnmorskan att utföra medicinska aborter är viktig och att
              hon också har kompetens för detta. Hon kan också utföra ultraljudsundersökningar
              för att datera graviditetslängder, vilket ett stort antal barnmorskor
              gör redan i dag och har kompetens och kunskap för.
            </seg>
            <seg n="5a762eda">
              Nu säger socialministern, till min förvåning och besvikelse,
              att han inte har för avsikt att vidta några åtgärder som skulle
              syfta till att möjliggöra för barnmorskor att utföra medicinska
              aborter. Då undrar jag helt enkelt: Varför? Ska inte varje del
              av vården utvecklas så att patienten verkligen sätts i centrum,
              socialministern, även om det är en kvinna som vill göra abort?
              Här har vi en kompetent yrkesgrupp, barnmorskor, och vi har läkare
              som kan koncentrera sitt arbete till andra delar i denna viktiga
              vårdkedja. Varför, Göran Hägglund, är du inte ens beredd att pröva
              tanken att barnmorskor skulle kunna utföra medicinska aborter,
              om nu kvinnans reella, fria, egna val att välja abortmetod ska
              vara verklig?
            </seg>
          </u>
          <note type="speaker" n="c09c1548">
            Anf. 10 BARBRO WESTERHOLM (fp):
          </note>
          <u who="barbro_westerholm_364eaf" xml:id="i-96e33c616b38f9f8-0" n="be700560">
            <seg n="afdaac90">
              Herr talman! Det var väldigt bra att till kammarprotokollet få
              fört att regeringen inte tänker införa några restriktioner i den
              abortlag som vi har sedan 1975. Jag hör till de medicinare som
              läste medicin på 1950-talet och var verksamma som läkare i början
              av 60-talet. Vi såg konsekvenserna av de illegala aborterna. Vi
              såg kvinnor som hade stympat sig själva, vi såg kvinnor som dog
              på grund av den illegala aborten och vi såg kvinnor som begick
              självmord därför att de hade blivit oönskat gravida. Därför var
              abortlagen, när den kom 1975, en verklig välsignelse. I dag ser
              vi inga dödsfall på grund av aborter i vårt land. Det var ett
              dödsfall på en 20-årsperiod mellan 1984 och 2003, och det var
              alltså en legal abort det handlade om.
            </seg>
            <seg n="fa124d9c">
              Då, 1975, var det en mycket hetsig diskussion om barnmorskorna
              skulle få rätt att skriva ut p-piller. Läkarkåren i gemen, min
              kår alltså, var emot, medan RFSU och andra var för. Sedan, efter
              att ha utbildat barnmorskor, införde man på prov möjligheterna
              att låta dem skriva ut p-piller. Det gick mycket bra. Det visade
              sig att kommunikationen mellan kvinnor och en barnmorska var alldeles
              förträfflig, och det har kommit för att stanna.
            </seg>
            <seg n="811479b3">
              Abortlagen har diskuterats alltsedan 1975, och den har inte moderniserats,
              bland annat därför att så många politiker har varit rädda för
              att över huvud taget röra i den. De har varit rädda för att den
              diskussionen skulle leda till restriktioner.
            </seg>
            <seg n="bd88ddd7">
              Nu har vi sedan 1992 en metod som vi inte hade 1975, nämligen
              de medicinska aborterna. De har visat sig vara skonsammare och
              bättre på alla sätt för den oönskat gravida kvinnan förutsatt
              att man har chans att få den före utgången av nionde veckan, och
              det är här som köerna har ställt till problem.
            </seg>
            <seg n="55b2a5c9">
              Marc Bygdeman, som är professor vid Karolinska Institutet och
              en av dem som har forskat fram den medicinska abortmetoden, är
              världsledande inom det här området. Han skriver tillsammans med
              ett par författare från RFSU i Aftonbladet att ett viktigt led
              i att korta abortköerna är att ge barnmorskorna kompetens att
              tillhandahålla medicinska aborter, även om det vid behov ska ske
              i samråd med gynekolog. En medicinsk abort är ett mindre påfrestande
              ingrepp än en kirurgisk abort, och eftersom det inom all annan
              vård är en god regel att föredra ett mindre ingrepp framför ett
              större, borde detta också var vägledande inom abortvården. Sjukvården
              måste organiseras så att det också är möjligt att göra medicinsk
              abort i hemmet.
            </seg>
            <seg n="2d96bde7">
              Min fråga till Göran Hägglund är densamma som Mona Sahlins: Varför
              inte överväga att också låta barnmorskor, efter utbildning, göra
              det här ingreppet?
            </seg>
          </u>
          <note type="speaker" n="faa8c1a0">
            Anf. 11 ANNIKA QARLSSON (c):
          </note>
          <u who="annika_qarlsson_20ca89" xml:id="i-240ac193c8053ece-0" n="51a80e4c">
            <seg n="ef49c46d">
              Herr talman! Jag tycker att inledningen är väldigt bra, där det
              slås fast att abortlagstiftningen inte ska ändras i restriktiv
              riktning med en borgerlig regering.
            </seg>
            <seg n="d331a742">
              Men sedan kommer jag också in på frågan som gäller barnmorskors
              rätt att utföra medicinsk abort. Centerpartiet har länge motionerat
              i den frågan. Vi har sett att det finns ett bekymmer med långa
              köer just i det här tidiga skedet. Vi lyckades ju efter mycket
              om och men äntligen få till en utredning där Socialstyrelsen skulle
              se över detta för att se över de problem som är rapporterade till
              oss från vården. Man skulle se hur det ser ut och var själva flaskhalsen
              finns någonstans.
            </seg>
            <seg n="04a67cd1">
              Att i det skedet, innan den här utredningen har kommit, försöka
              stänga den här dörren tycker jag är olyckligt. Jag hoppas att
              ministern kan lyssna på våra goda argument, ta till sig dem och
              fundera återigen.
            </seg>
            <seg n="63d3b650">
              I abortlagstiftningens 5 § står det vem det är som ska utföra
              aborten, och det är någonstans där som problemet finns. I övrigt
              brukar vi sällan ha skrivet i lag vem som ska göra vad inom sjukvården.
              Det brukar bero på utbildning och kompetens. Om vi ser på utvecklingen
              inom övrig sjukvård är det väldigt tydligt att olika yrkesgrupper
              höjer sin kompetens på olika områden och också får ett större
              ansvar. Det sker inom alla områden, även inom äldreomsorgen. Det
              gäller att se detta och se till att de barnmorskor som ska göra
              detta självklart får utbildning och kompetens och kan använda
              sig av sin erfarenhet. När Socialstyrelsen i februari redovisar
              sitt uppdrag är det viktigt att man har alla dörrar öppna och
              funderar på hur man kan se till att kvinnor får möjlighet att
              välja före utgången av vecka nio.
            </seg>
          </u>
          <note type="speaker" n="a9f342c8">
            Anf. 12 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-4557ea42b63e757d-1" n="27f56bb4">
            <seg n="fb298567">
              Herr talman! Till Mona Sahlin vill jag säga att jag redan tidigare
              som svar på en randanmärkning i början har deklarerat som svar
              på en fråga att regeringen avser att under nästa år lägga en proposition
              som rör utländska kvinnors möjlighet till abort i Sverige.
            </seg>
            <seg n="28571919">
              En fråga som används som argument i diskussionen kring att utvidga
              kretsen av yrkesutövare som kan genomföra abort är att det finns
              köer. Jag nämnde det arbete som pågår för att se hur det ser ut
              med köerna och hur långa väntetider vi har. EPC, Epidemiologiskt
              Centrum på Socialstyrelsen, säger att det inte finns några uppgifter
              om köer och väntetider. SKL, Sveriges kommuner och landsting,
              säger att man inte har fått in några uppgifter om att väntetiderna
              för aborter är orimligt långa. Ändå har Socialstyrelsen av den
              tidigare regeringen fått till uppgift att inventera och sammanställa
              bland annat frågor som rör väntetiderna när det gäller aborter.
              I det uppdraget ska de bland annat titta på om det finns regionala
              skillnader.
            </seg>
            <seg n="85486b7d">
              Socialstyrelsen har skickat ut en enkät till verksamhetschefer
              för samtliga abortkliniker i Sverige där man bland annat kollar
              frågor som rör väntetider. Man genomför också telefonintervjuer
              med hälso- och sjukvårdsansvariga i landstingen för att se hur
              väntesituationen ser ut.
            </seg>
            <seg n="70eee598">
              Jag har i dag ingen grund för att säga att vi vet hur kösituationen
              ser ut.
            </seg>
            <seg n="09d71a73">
              Så kommer vi till nästa fråga. Om det visar sig att det finns
              köer, är då det självklara svaret att man ska utvidga kretsen
              av de personer som kan utföra aborter? Det är naturligtvis inte
              självklart att man säger att man ska utvidga kretsen. Det handlar
              ju ytterst om patientsäkerhet och att de kvinnor som genomgår
              en abort får en behandling som är så säker som den någonsin kan
              vara. Det ställer ju väldiga krav på utbildning och en mängd moment
              för att upprätthålla den skicklighet som fordras för att det här
              ska fungera på ett patientsäkert sätt.
            </seg>
            <seg n="5fda32a6">
              Där är vi inte i dag. Därför kvarstår mitt svar.
            </seg>
          </u>
          <note type="speaker" n="49227bc3">
            Anf. 13 MONA SAHLIN (s):
          </note>
          <u who="mona_sahlin_813e3b" xml:id="i-0a47b030b90512ab-1" n="fc0731a7">
            <seg n="3236ccd4">
              Herr talman! Jag tackar för inlägget och ser förstås med stor
              spänning fram emot den proposition som ska komma nästa år om utländska
              kvinnors rätt till abort i Sverige.
            </seg>
            <seg n="40d7d5e9">
              Jag vill helt och fullt instämma i vad Barbro Westerholm och
              Annika Qarlsson sade i den här frågan.
            </seg>
            <seg n="7980ad7f">
              Jag tycker att det handlar om en värdighetsgaranti för de kvinnor
              som av skäl som är deras egna beslutar sig för att genomgå en
              abort. Det handlar inte bara om köer, Göran Hägglund, även om
              det är det också. Vi har fått många vittnesmål, inte minst från
              Vårdförbundet, om kvinnor som har fått vänta så länge att de inte
              har kunnat genomgå den medicinska aborten. Det räcker att det
              finns ett sådant exempel för att den här frågeställningen ska
              vara aktuell och reell för oss här i riksdagen.
            </seg>
            <seg n="7c164cad">
              Det handlar också om att det är en ny metod. Det har vi alla
              betonat. Den fanns inte när abortlagen skrevs. Göran Hägglund
              talar om att utvidga kretsen som om det vore något förskräckligt
              och som om det i sig är något man absolut ska undvika och aldrig
              ens reflektera över. Då undrar jag: Varför inte?
            </seg>
            <seg n="c9ec3a8e">
              Nu kommer det nya metoder inom vården, också inom området abort.
              Det är metoder som är enkla och som på många vis är oändligt mycket
              bekvämare, lindrigare och värdigare för de kvinnor som vi pratar
              om. Varför skulle man inte då kunna diskutera hur man utvidgar
              kretsen och ökar kompetensen och utbildningen hos en grupp inom
              vården som vi kvinnor som ofta besöker gynekologiska enheter inom
              vården har ett enormt stort förtroende och tillit för? Det är
              en grupp som har kompetensen, som vill ta på sig ett större uppdrag
              och som kvinnorna skulle kunna få ett ännu mer värdigt bemötande
              av.
            </seg>
            <seg n="6bac0260">
              För mig är det fortfarande obegripligt, Göran Hägglund: Varför
              denna tvekan om att barnmorskorna ska kunna bistå vid medicinska
              aborter? Varför tveka en enda sekund om att framsteg inom vården
              dess bättre gör att detta område nu också kan befolkas av kunniga,
              härliga, duktiga barnmorskor som kan bistå kvinnor som vill göra
              abort?
            </seg>
            <seg n="457161e5">
              Jag förstår inte tvekan. Ta nästa replik och försök beskriva
              det för mig med ett enda argument. Varför inte en översyn som
              inte frågar om, utan hur, barnmorskorna ska ges den kompetens
              som behövs för att kunna bistå vid medicinska aborter?
            </seg>
          </u>
          <note type="speaker" n="ba0e2dcf">
            Anf. 14 BARBRO WESTERHOLM (fp):
          </note>
          <u who="barbro_westerholm_364eaf" xml:id="i-96e33c616b38f9f8-1" n="be700560">
            <seg n="91a3c1b6">
              Herr talman! Det här är en väldigt viktig diskussion eftersom
              den rör så många. Köer är inte det enda skälet. RFSU har visat
              att i dag får drygt 50 % av kvinnorna möjlighet till medicinsk
              abort, men 70 % skulle vilja ha det. Det är alltså väldigt många
              däremellan som inte får den möjligheten. Det beror på att man
              kommer för sent till vården.
            </seg>
            <seg n="c3104313">
              Det finns ett väl så tungt skäl, tycker jag. Den medicinska utvecklingen
              går framåt med stormsteg, inte minst inom reproduktionsområdet.
              In vitro -fertilisering är någonting som har kommit för att stanna,
              och med goda resultat. Vi börjar kunna ställa diagnoser på befruktade
              ägg. Gynekologerna kommer in på områden som inte var deras förr.
              Det tar av deras tid. Då tycker jag att man ska se över vad andra
              yrkesgrupper kan göra som läkarkåren gör i dag. De erfarenheter
              vi fick 1975 av barnmorskornas utbildning för preventivmedelsrådgivning
              och p-pillerförskrivning var ju väldigt goda och även kostnadseffektiva.
              Gynekologerna fick då möjlighet att göra andra saker på den tiden.
            </seg>
            <seg n="497ec804">
              En av världens främsta experter, Marc Bygdeman, har utvecklat
              detta i Sverige. Han möter barnmorskor varenda dag och vet vilka
              möjligheter som finns att utbilda den kategorin, kanske inte alla,
              för den här verksamheten.
            </seg>
            <seg n="80745d62">
              Jag har samma fråga som Mona Sahlin.
            </seg>
          </u>
          <note type="speaker" n="260ae68d">
            Anf. 15 ANNIKA QARLSSON (c):
          </note>
          <u who="annika_qarlsson_20ca89" xml:id="i-240ac193c8053ece-1" n="51a80e4c">
            <seg n="16ffafec">
              Herr talman! Säker vård är en självklarhet, skulle jag vilja
              påstå. Jag tror inte att någon som deltar i den här diskussionen
              är beredd att tumma på det kravet. Det motsäger inte barnmorskans
              rätt att utföra detta, om man ser till att det finns utbildning
              och kompetens.
            </seg>
            <seg n="013c793a">
              Det gäller att se att det här är en del av en utveckling som
              sker inom hela sjukvården. Det här är ju inte bara specifikt för
              det här området. Det sker även inom äldreomsorgen. Inom alla olika
              professioner flyttas en mängd olika delmoment i vården över på
              yrkesgrupper som tidigare inte har haft det ansvarsområdet. Och
              självklart måste det ske även inom det här området.
            </seg>
            <seg n="825c4529">
              I Socialstyrelsens föreskrifter står det att när kvinnan har
              bestämt sig för att göra abort bör den utföras snarast möjligt.
              Det är ju detta som är målsättningen för hela diskussionen. Har
              man väl hamnat i situationen att man har beslutat att avbryta
              en oönskad graviditet är det jobbigt att behöva vänta i kö.
            </seg>
            <seg n="235f82f4">
              Det handlar både om kösituationen och om typen av ingrepp, som
              är betydligt enklare, smidigare, och inte så stort som andra sorters
              ingrepp.
            </seg>
            <seg n="d19e4871">
              Jag återkommer ännu en gång till att jag inte fullt ut kan förstå
              varför socialministern har beslutat att stänga dörren så totalt.
              Jag hoppas på att få ett svar där han säger att han ska lyssna
              till alla de goda argument som interpellanten framfört i dag.
            </seg>
          </u>
          <note type="speaker" n="ce0227e3">
            Anf. 16 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-4557ea42b63e757d-2" n="27f56bb4">
            <seg n="5d05ffbf">
              Herr talman! Självklart lyssnar jag på alla goda argument. Jag
              lyssnar för övrigt på alla argument över huvud taget och prövar
              dem också. Det vore konstigt annars.
            </seg>
            <seg n="462d2984">
              Det framställs nu i diskussionen som att den medicinska aborten
              är ett alldeles nytt påfund. Så är det ju inte riktigt. Den har
              använts i Sverige i närmare 15 år nu och har alltså praktiserats
              under en lång tid. Situationen är inte alldeles ny.
            </seg>
            <seg n="2bf75c4f">
              För Mona Sahlin, som ju satt i en regering till för några få
              veckor sedan, vill jag passa på att påpeka att det som nu beskrivs
              i ordalag av typen Varför tveka en enda sekund? Det är obegripligt!
              och så vidare ju uppenbarligen inte var någon självklarhet heller
              för den tidigare regeringen.
            </seg>
            <seg n="3408ed6c">
              Det kanske finns några fungerande argument i den andra vågskålen
              som är värda att ta på allvar. Ytterst är det ju en fråga om patientsäkerhet.
              Den är allra viktigast och ligger till grund för det svar som
              jag har gett i dag.
            </seg>
            <seg n="bc4646f1">
              Det handlar om att läkare ska kunna se risker för biverkningar,
              ska kunna bedöma det allmänna hälsotillståndet hos kvinnan, eventuella
              sjukdomar och läkemedelsanvändning för att kunna se om det finns
              speciella medicinska risker för just den här personen. Man kan
              under undersökningarna få fram många nya fynd som kanske inte
              är så enkla att tolka för den som inte är läkare.
            </seg>
            <seg n="a0dd75a0">
              Ytterst handlar det alltså om att inte utsätta kvinnan för större
              risker än vad nöden kräver.
            </seg>
          </u>
          <note type="speaker" n="210e7c31">
            Anf. 17 MONA SAHLIN (s):
          </note>
          <u who="mona_sahlin_813e3b" xml:id="i-0a47b030b90512ab-2" n="fc0731a7">
            <seg n="8782fc20">
              Herr talman! Jag måste först svara Göran Hägglund. Ja, den socialdemokratiska
              regeringen som jag mycket riktigt tillhörde gjorde det som alla
              vi tre debattörer här i dag skulle önska att Göran Hägglund gjorde.
              Vi lyssnade på argumenten, och vi tog till oss de förändringar
              som har skett. Vi lyssnade på Vårdförbundet, på barnmorskorna,
              på vad de kvinnor som vill ha det där riktigt egna fria valet
              behövde. Och vi landade i att det är rimligt, Göran Hägglund,
              att underlätta på alla sätt det går genom tidiga och självklart
              säkra och värdiga aborter för de kvinnor som har bestämt sig för
              det.
            </seg>
            <seg n="47517302">
              Jag hoppas att Göran Hägglund kunde säga samma sak, och han har
              ju ett tillfälle till det här i talarstolen.
            </seg>
            <seg n="3aa4974e">
              Vad Socialdemokraterna gjorde eller inte gjorde är väl inget
              argument? Någon gång måste ni förhålla er till er egen ställning
              och inte bara till vad vi har gjort och inte gjort. Den här frågeställningen
              har ju funnits med under lång tid, framför allt för kvinnor, i
              alla politiska partier här i riksdagen. Det är ju vi tre som har
              varit uppe här i talarstolen i dag exempel på.
            </seg>
            <seg n="f5fbf4aa">
              Det här är inte fråga om Kristdemokraterna och Socialdemokraterna.
              Göran Hägglund understryker återigen att det bara handlar om patientsäkerheten,
              som om det skilde oss åt. Inte minst Annika Qarlsson har ju vältaligt
              beskrivit här att ingenting får undanröja att patientsäkerheten
              ska stå i förgrunden. Men just därför, Göran Hägglund, är det
              så fantastiskt att vi nu skulle kunna utvidga kretsen av säkra,
              tidiga och värdiga aborter för de kvinnor som behöver det genom
              att våra fantastiska barnmorskor numera också kan få denna kompetens
              och utbildning.
            </seg>
            <seg n="63d2d8f3">
              Försök nu svara på min fråga: Varför detta motstånd, Göran Hägglund?
            </seg>
          </u>
          <note type="speaker" n="d0c328af">
            Anf. 18 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-4557ea42b63e757d-3" n="27f56bb4">
            <seg n="764270a0">
              Herr talman! Poängen med det jag sade om Mona Sahlins position
              att hon nu, några veckor efter regeringsskiftet talar om sin ståndpunkt
              som en självklarhet, frågar varför man ska tveka en enda sekund
              och säger att det är obegripligt att man inte går på den linje
              som hon i dag förespråkar var att den uppenbarligen inte var särskilt
              självklar för den regering som hon själv under en lång följd av
              år ingick i.
            </seg>
            <seg n="217f1d46">
              Jag har hört argumenten, och jag kommer att fortsätta lyssna
              på diskussionen. Om det finns starka skäl, det vill säga att vågskålen
              tyngs ned på andra sidan, är jag inte sämre än att jag kan ändra
              mig. Det vore konstigt annars. Men hittills har de argument jag
              har hört inte fått mig övertygad om att vi ska ändra på den ordning
              som nu gäller och som tar sin utgångspunkt i patientsäkerheten,
              som naturligtvis ska vara A och O för lagstiftaren.
            </seg>
            <seg n="5d131f4a">
              Vi ska lösa de problem som finns när det gäller väntetider. Där
              måste vi ha ett samspel med sjukvårdshuvudmännen runtom i landet,
              så att ingen behöver vänta i onödan. Tack för en intressant debatt!
            </seg>
          </u>
          <note n="0bd2c677">
            Överläggningen var härmed avslutad.
          </note>
          <note n="db77c617">
            6 § Svar på interpellation 2006/07:52 om Kilen
          </note>
          <note type="speaker" n="72e8815f">
            Anf. 19 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-4557ea42b63e757d-4" n="27f56bb4">
            <seg n="e9bd209d">
              Herr talman! Elina Linna har frågat mig om jag avser att fullfölja
              indragningen av stödet till Kilen och vilka skäl jag har för det.
              Hon frågar också vad jag avser att göra för att säkerställa en
              producentoberoende läkemedelsinformation till läkemedelskonsumenterna
              och hur jag ska se till att Kilens stöd till dem som drabbats
              av läkemedelsbiverkningar ersätts.
            </seg>
            <seg n="3b3abe00">
              Jag delar Elina Linnas uppfattning att det är viktigt att personer
              som drabbats av läkemedelsbiverkningar får råd, stöd och behandling.
              Hälso- och sjukvården har personal och andra resurser som behövs
              för att tillgodose människors behov av erforderlig vård. Personer
              som drabbats av läkemedelsbiverkningar bör därför vända sig till
              hälso- och sjukvården och kanske i första hand till den läkare
              eller sjuksköterska som förskrivit de läkemedel som misstänks
              ge biverkningar.
            </seg>
            <seg n="9e7627d4">
              Den information om läkemedelsbiverkningar som når hälso- och
              sjukvården kommer i många fall, till exempel i fråga om oförutsedda
              och ovanliga biverkningar, att vidarebefordras till Läkemedelsverket.
              Myndigheten bedömer om det kan finnas ett orsakssamband mellan
              läkemedlet och den aktuella händelsen. Informationen lämnas i
              erforderliga fall också vidare till läkemedelsproducenterna. Läkemedelsverket
              och läkemedelstillverkarna har också möjlighet att upplysa sjukvård
              och patienter om nya säkerhetsfynd till exempel via förstärkning
              av varningstexter i märkning och produktinformation och även initiera
              indragningar av läkemedel om de befinns ha allvarliga fel.
            </seg>
            <seg n="e24fc373">
              Från olika håll kommer uppgifter om att sjukvårdspersonal inte
              vidarerapporterar biverkningar till Läkemedelsverket i tillräcklig
              omfattning. Läkemedelsverket har därför fått i uppdrag att föreslå
              förbättringar i dagens system för biverkningsrapportering. Myndigheten
              genomför av den anledningen sedan oktober förra året ett pilotprojekt
              där konsumenter av läkemedel och naturläkemedel själva kan rapportera
              misstänkta biverkningar. Studien genomförs i Uppsala kommun. En
              första utvärdering av projektet har utfallit positivt, och konsumenternas
              biverkningsrapporter har visat sig infria de kvalitetskrav som
              kan ställas för att kunna komplettera den information som Läkemedelsverket
              får från hälso- och sjukvården.
            </seg>
            <seg n="c67cfb08">
              Regeringen har för avsikt att inom ramen för 2007 års budget
              avsätta 5 miljoner kronor för att främja producentoberoende läkemedelsinformation
              till hälso- och sjukvården. Syftet med satsningen är att ge vårdpersonal
              och patienter tillgång till oberoende och objektiv information
              om läkemedel och dess användning. Avsikten är att Läkemedelsverket
              ska ansvara för utformningen av informationen. Satsningen är inte
              ny utan har varit återkommande under många år.
            </seg>
            <seg n="5702eb0d">
              Vidare tillhandahåller Apoteket AB en kundanpassad och producentoberoende
              information och rådgivning till sina kunder. Åtagandet är reglerat
              i bolagets verksamhetsavtal med staten. Konsumenter som kontaktar
              apotek har därför möjlighet att även den vägen få professionell
              och producentoberoende rådgivning om sina läkemedel.
            </seg>
            <seg n="29428a10">
              Regeringen har i budgetpropositionen för 2007 inte föreslagit
              något ekonomiskt stöd till Kilen. Propositionen är lämnad till
              riksdagen, som nu har att besluta om statsbudgeten för nästa år.
            </seg>
            <seg n="4fb7b3c1">
              Jag förutsätter att hälso- och sjukvården på ett fullgott sätt
              tar hand om de personer som drabbats av läkemedelsbiverkningar
              och att Läkemedelsverket på ett tillfredsställande sätt arbetar
              vidare med och utvecklar sin biverkningsrapportering. Jag avser
              mot bakgrund av det arbete som pågår inte att vidta några ytterligare
              åtgärder men kommer att följa utvecklingen mycket noga.
            </seg>
          </u>
          <note type="speaker" n="57e53aaf">
            Anf. 20 ELINA LINNA (v):
          </note>
          <u who="elina_linna_aed53b" xml:id="i-8c884df6f4c6f567-0" n="3858d559">
            <seg n="859ce30e">
              Herr talman! Jag vill tacka statsrådet för svaret.
            </seg>
            <seg n="6eba4b27">
              Statsrådet uppvisar i sitt svar på frågan om Kilens verksamhet
              och hur den producentoberoende granskningen av läkemedel ska säkras
              en förbluffande svada av ord utan att egentligen besvara mina
              frågor. Med ett pennstreck stryker statsrådet bort år av erfarenhet
              och uppbyggd verksamhet. Det är en verksamhet vars ursprung kommer
              underifrån, från människor som drabbats av läkemedlens avigsidor
              och som negligerats av den etablerade läkemedelsbranschen och
              sjukvården.
            </seg>
            <seg n="86f255f6">
              År 2000 beslutade Helsingforss läns landsting att inte längre
              finansiera Kilens verksamhet med motivet att dess verksamhet var
              nationell. Det utvecklades då ett treårigt stöd genom Allmänna
              arvsfonden. Därefter utgick ett stöd via statsbudgeten med syfte
              att utreda och tillse att Kilens verksamhet skulle kunna utvecklas
              och ingå i en större helhet, till exempel inom Konsumentverket
              eller Folkhälsoinstitutet.
            </seg>
            <seg n="fbeeb03b">
              Vänsterpartiet har under de år som gått kunnat se en utveckling
              av Kilens verksamhet och en ökad kvalitet i de rapporter som presenterats.
              Jag skulle till och med våga påstå att också kristdemokratiska
              ledamöter uttalat sig om till exempel ungdomars förhållanden och
              konsumtion av läkemedel. Ofta har de också använt ett underlag
              som kommer från Kilen.
            </seg>
            <seg n="000c4bc9">
              Nu går de ideologiska kvastarna hårt fram. Det bekymrar mig att
              verksamhet efter verksamhet som alliansen självsvåldigt vänstermärkt
              sopas bort utan att dess kvalitet granskas. Vi har nu att förklara
              till exempel för WHO, som Kilen samarbetar med i ett par olika
              projekt, att Sverige inte längre stöder denna verksamhet.
            </seg>
            <seg n="6380629f">
              Producentoberoende forskning, tillsyn och information ska stärkas
              och inte försvagas, anser Vänsterpartiet. Kilens arbete är särskilt
              betydelsefullt i vårt moderna samhälle, där läkemedelsindustrin
              satsar enorma belopp på reklam för att försöka att få oss att
              konsumera ännu mer läkemedel.
            </seg>
            <seg n="ce5a8ed2">
              Det behövs oberoende röster så att det inte enbart blir det kommersiella
              intresset som styr läkemedelsanvändningen. Därför har Vänsterpartiet
              i budgetförhandlingarna med den tidigare socialdemokratiska regeringen
              värnat om anslagen till Kilen.
            </seg>
            <seg n="c3cbda76">
              I min interpellation ställer jag frågor till statsrådet som jag
              tycker att jag inte riktigt fick svar på. Jag upprepar frågan:
              Vad avser ministern att göra för att säkerställa en producentoberoende
              läkemedelsinformation till läkemedelskonsumenterna med tanke på
              att den moderna hälso- och sjukvården blir alltmer beroende av
              läkemedel?
            </seg>
          </u>
          <note type="speaker" n="fe9b9531">
            Anf. 21 PER SVEDBERG (s):
          </note>
          <u who="per_svedberg_201dc9" xml:id="i-e27b9e5faed35c48-0" n="0ea86d7e">
            <seg n="db6f7e64">
              Herr talman! Eftersom det är min första riksdagsperiod vet jag
              inte riktigt hur arbetet går till och hur det fungerar. Jag fick
              väldigt snabbt klart för mig att det var väldigt många påtryckningar,
              och i många fall väldigt långa. En av de grupper som har hört
              av sig är Kilen, förmodligen just för att jag sitter i socialutskottet.
            </seg>
            <seg n="fe8a7741">
              Jag tror att statsrådet har fått lika många mejl som jag har
              fått. Jag har läst, grunnat och försökt sätta mig in i deras verksamhet.
              Det har inte varit så enkelt, eftersom jag inte hade speciellt
              mycket koll på vad de höll på med. Men så började jag tala hemma
              där jag bor om att jag börjat fördjupa mig i en verksamhet jag
              inte hade koll på. Då kommer det fram en kvinna som säger: Hör
              du, Per, jag kan berätta mycket för dig om Kilen.
            </seg>
            <seg n="4d40a8b0">
              Jag tänker inte dra hela historien. Vad jag vill poängtera är
              att de som mejlat till oss har varit ganska många, men det stora
              flertalet finns utanför mejlskörden. De har fått stöd, stöttning
              och hjälp av Kilens verksamhet. Jag vill understryka att socialdemokraterna
              i riksdagen vädjar för ett stöd till Kilen. I det framtida arbetet,
              om diskussionen tas upp, kommer vi att rösta för Kilens överlevnad.
              Det gör vi av flera skäl.
            </seg>
            <seg n="138686af">
              Verksamheten startades år 1992. Från och med år 1997 har man
              en databas som fungerar väldigt bra. Vi har fått reda på att man
              tar del av information därifrån runtom i världen. Det är kompetens
              och kunskap som man inte bara ska sopa bort. Tänker man sig att
              göra förändringar borde man ändå kunna lämna en respit för att
              ta till sig de kunskaper och den kompetens som finns i Kilens
              verksamhet. Socialdemokraterna kommer att stödja de motioner här
              i riksdagen som föreslår att Kilens överlevnad ska tryggas.
            </seg>
          </u>
          <note type="speaker" n="bf25ecc8">
            Anf. 22 JAN LINDHOLM (mp):
          </note>
          <u who="jan_lindholm_ff5f4c" xml:id="i-f11a5d28288abe8b-0" n="139b8b86">
            <seg n="f8f7692d">
              Herr talman! Det här är ett mycket angeläget ämne. Jag delar
              absolut Elina Linnas uppfattning att det är viktigt att vi har
              ett system som gör att människor som drabbas av biverkningar kan
              få en kanal där de kan rapportera och att de kan få stöd när det
              gäller de möjligheter som finns att åtgärda biverkningarna.
            </seg>
            <seg n="ce636969">
              I svaret från ministern beskriver han hur det idealt sett skulle
              gå till. Vi vet alla att det fungerar väldigt dåligt. Mitt parti
              blir varje år inbjudet till Sveriges läkarförbund. Vi frågar då
              hur det står till med deras ambition att bli bättre på området
              att rapportera biverkningar som de upptäcker i sitt arbete.
            </seg>
            <seg n="c8d9767f">
              Vi får varje år samma svar. De skäms verkligen för att läkarkåren
              är så dålig på detta. Man är mycket väl medveten om det. Man kan
              titta hur det är när ett nytt läkemedel släpps och börjar användas
              efter några år. Om man jämför visar det sig ofta att Kilen har
              tjugo gånger så många rapporteringar via sitt system som hela
              den svenska läkarkåren lyckas sända in till Läkemedelsverket.
            </seg>
            <seg n="80badc88">
              Det visar att man borde fundera. Varför berättar inte människor
              detta för läkarna, om vi nu säger att läkarkåren inte är dålig
              utan rapporterar in det den får reda på? Det är väl för att relationen
              mellan läkaren och patienten har ett annat fokus. Jag tycker att
              man ska fundera på varför det fungerar som det gör i dag.
            </seg>
            <seg n="911339b4">
              I svaret prisar man systemet och säger att man ska förbättra
              det. Jag tror inte att det leder någonstans. Man måste inse att
              det väldigt mycket handlar om rollerna i vården, framför allt
              relationen mellan läkare och patient. Det kan finnas starka skäl
              för att patienten inte ens vill ta upp frågan om biverkningar
              med sin läkare utan har en annan kanal för det.
            </seg>
            <seg n="17eb7c6f">
              Man har gett i uppgift till Läkemedelsverket att jobba med detta.
              Jag har själv varit i Uppsala och träffat dem i våras, fått rapporter
              och diskuterat deras system.
            </seg>
            <seg n="2649e3fa">
              Det är naturligtvis bra att man gör det här från Läkemedelsverkets
              sida, för det visar att det är rätt att ha ett parallellt system.
              Men är det då rätt att fortsätta med det som Läkemedelverket har
              lagt upp när vi vet att Kilen har utvecklat sitt system, som har
              vunnit internationell ryktbarhet? Med EU-medels hjälp jobbar man
              i flera europeiska länder för att implementera just det arbetssätt
              som har utvecklats på Kilen. Varför ska vi inte ta till vara det
              i Sverige? Varför inte fortsätta med ett system som fungerar väldigt
              bra?
            </seg>
            <seg n="f04a3a01">
              Det är en annan sak som är lite märklig. Jag har vant mig vid
              att de borgerliga partiernas företrädare väldigt ofta pratar om
              att man gärna vill använda de offentliga medlen på ett rationellt
              och effektivt sätt. Man säger att det är bra att använda idéburna
              organisationer, att man vill använda entreprenörer och så vidare.
              Varför då just i detta fall så benhårt hålla fast vid det statliga
              byråkratiska systemet och de offentliga kanalerna, som verkligen
              har visat sig fungera så dåligt? Varför inte på det här området
              våga driva just den politik som ni själva så ofta talar er varma
              för? Varför inte här sträcka ut handen till de idéburna intressena,
              de idéburna krafterna, och använda den möjligheten, som har visat
              sig fungera väldigt bra?
            </seg>
            <seg n="5e305910">
              Vi är oerhört förvånade över att det kunde gå så här. Vi upplevde
              under förra mandatperioden att vi från Miljöpartiet och Vänsterpartiet
              hade svårigheter att baxa igenom det här i vår majoritet ihop
              med Socialdemokraterna, men vi upplevde att era ledamöter på den
              borgerliga sidan i socialutskottet inte alls hade den inställning
              som regeringen nu visar sig ha. Det är förvånande att ni inte
              inser de fördelar som finns i att ge fortsatt stöd till Kilen.
            </seg>
          </u>
          <note type="speaker" n="4ba112e2">
            Anf. 23 FINN BENGTSSON (m):
          </note>
          <u who="anders_bengtsson_84bcf7" xml:id="i-896e1d343cdb6f8f-0" n="2094a6b8">
            <seg n="b45a5887">
              Herr talman! Jag tycker att det är väldigt positivt att läsa
              detta svar som statsrådet ger till interpellanten. Det andas ett
              intresse av att använda skattebetalarnas pengar just för evidensbaserad
              medicin, och vi har nog en rätt bred uppfattning om att det är
              ett positivt anslag för att använda en skattefinansierad bas för
              seriös sjukvård.
            </seg>
            <seg n="eb331fd0">
              Jag är också väldigt glad att höra interpellanten och de efterföljande
              ta upp en angelägen fråga och diskutera den på ett klokt sätt
              utifrån patientperspektivet, underifrån, och hur viktigt det kan
              vara att man understöder patienternas behov när det gäller svåra
              frågor som läkemedelsbiverkningar, läkemedelsberoende och för
              den delen även risken för självmord och självmordsproblematik,
              sådant som även Kilen basar för.
            </seg>
            <seg n="5f7a9e9c">
              Jag är själv läkare, och jag vet därför att Kilen har gjort väldigt
              stora insatser för att hjälpa patienter underifrån.
            </seg>
            <seg n="302d4e88">
              Vad jag däremot inte vet är hur många gånger Kilen inte har hjälpt
              patienter, om patienter rentav har blivit sämre eller förvärrade
              av de råd de har fått vid Kilen. Vad jag förstår finns inte den
              typen av ansvar för eventuella misslyckanden med i den rapportering
              som görs. Det är så att säga en envägskommunikation.
            </seg>
            <seg n="5fba71d2">
              När det gäller läkemedelsbiverkningar, om vi tittar på en väldigt
              vanlig substans som acetylsalicylsyra som används, frågar jag
              mig: Är blödningar av acetylsalicylsyra enligt statsrådets syn
              en biverkan eller en verkan? Ja, det beror på. Om det ges för
              att man har muskel- och ledvärk är blödningar ett allvarligt problem,
              en biverkan. Men om man i stället har risk för att få proppar
              i kroppen och äter acetylsalicylsyra varje dag är det just det
              man vill ha, nämligen lättare blödande blod för att inte få proppar.
              Alltså är verkan och biverkan olika sidor av samma mynt.
            </seg>
            <seg n="374dd2af">
              Jag tycker just, som det anvisas i svaret av statsrådet, att
              avvägningen av om en biverkan verkligen är en biverkan och inte
              en verkan är någonting som i första hand ankommer på den som tar
              det fulla patientansvaret och som sedan kanske också på något
              sätt kanaliserar detta till de myndigheter som har professionell
              expertis som kan bedöma det här.
            </seg>
            <seg n="8f9d1f18">
              Man ska naturligtvis ta vara på Kilens positiva rapportering,
              men man måste då ställa frågan om det i Kilens verksamhet om jag
              förstår det rätt och om statsrådet har tittat på uppgifterna ingår
              att hantera till exempel läkemedelsberoendeproblem och inte minst
              det som kallas självmordsförebyggande åtgärder. Finner då statsrådet
              att Kilen har den kompetens som gör att man kan ta ett så viktigt
              ansvar på sitt samvete? Det är min fråga till statsrådet med anledning
              av att man avslår vidare ansats för att ge Kilen pengar till hela
              sin verksamhet.
            </seg>
          </u>
          <note type="speaker" n="a304e9fe">
            Anf. 24 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-4557ea42b63e757d-5" n="27f56bb4">
            <seg n="85fd24d2">
              Herr talman! Elina Linna tycker att jag pratar mycket. Men de
              frågor som Elina Linna ställer i sin interpellation kräver ett
              visst svar, och jag har försökt ge ett utförligt svar för att
              beskriva hur jag ser på saker och ting.
            </seg>
            <seg n="f5576973">
              En fråga var om vi skulle fullfölja stödet, och jag har berättat
              att vi har lagt en budget där de här pengarna inte finns med.
              Jag har beskrivit vad vi vill göra för att ge den producentoberoende
              läkemedelsinformationen till läkemedelskonsumenterna. Jag har
              beskrivit hur vi ska klara ut det här med en bättre insamling
              av information när det gäller läkemedelsbiverkningar, vilka tankar
              vi har där.
            </seg>
            <seg n="490c795a">
              Det kan ju vara så att Elina Linna inte gillar mina svar, men
              det är en annan sak. Svar på frågorna har hon fått.
            </seg>
            <seg n="fba18a86">
              Per Svedberg tar upp resonemanget utifrån möten med människor.
              Ja, jag tvivlar inte en sekund på att det finns människor som
              har mött stor förståelse och har fått råd och hjälp i sin vardag
              från den här ideella verksamheten.
            </seg>
            <seg n="928258d5">
              Ideell verksamhet spelar en väldigt stor roll på en lång rad
              områden, men kanske är det så, precis som tidigare talare var
              inne på, att man behöver tänka efter vad som bör vara ideella
              krafters uppgifter och vad det behövs ett offentligt ansvar för
              att hantera. Kanske just den här läkemedelsinformationen, just
              det som handlar om biverkningar, är en sak som det offentliga
              bär ett särskilt ansvar för att hantera, och det kanske är svårt
              att se att någon annan kan ersätta detta.
            </seg>
            <seg n="0075c6f5">
              I en värld med oändligt mycket pengar, där det inte finns några
              sådana gränser, kan man göra allting på en gång. I den värld som
              vi lever i bör vi använda pengarna på ett klokt sätt för att kunna
              tillgodose de behov som finns hos många människor som är i behov
              av läkemedel för att kunna möta sin vardag.
            </seg>
          </u>
          <note type="speaker" n="13713749">
            Anf. 25 ELINA LINNA (v):
          </note>
          <u who="elina_linna_aed53b" xml:id="i-8c884df6f4c6f567-1" n="3858d559">
            <seg n="776995f2">
              Herr talman! Tack för inlägget, statsrådet. Läkemedlen är inte
              som vilken vara som helst på en marknad, utan dessa varor utgör
              ofta en helt avgörande del i den medicinska behandlingen av sjukdomar.
              Det är vi överens om.
            </seg>
            <seg n="2353b3d9">
              Läkemedelskonsumenten, patienten, har också ett betydande informationsunderläge
              i förhållande till läkaren och till apotekaren när man hämtar
              läkemedlet. Konsumenten har liten eller ingen som helst möjlighet
              att ifrågasätta läkarens eller för den delen apotekarens rekommendationer,
              eftersom konsumenten, patienten, i de allra flesta fall saknar
              den nödvändiga medicinska kompetensen för en sådan bedömning.
            </seg>
            <seg n="7e1076d9">
              Visst är det självklart att det offentliga bär ansvaret, att
              läkaren som ordinerar läkemedlet bär ansvaret för att informera
              om biverkningar och att apotekaren ska informera när han lämnar
              ut läkemedlet. Men vi vet också att det brister.
            </seg>
            <seg n="60f1aabe">
              Jag hoppas att statsrådet i sitt nästa inlägg kan kommentera
              läkemedelsindustrins påverkan, ja, nästan dominans, när det gäller
              att informera om läkemedel. Där finns också personal, både läkare
              och sjuksköterskor och personal på apoteken, som blir påverkade
              av den informationen, som ofta tangerar reklam.
            </seg>
            <seg n="63f691e8">
              Det finns rätt många rapporter, från Kilen och från annat håll,
              som visar att man inte alla gånger har kunnat informera ordentligt
              om till exempel biverkningar. Vi vet också att Kilen har kunnat
              göra ett otroligt viktigt arbete när det gäller läkemedelsberoende.
              Redan innan Kilen blev Konsumentinstitutet Läkemedel och hälsa,
              redan från 70-talet, finns det dokumenterade bevis för att det
              behövs ett oberoende organ som informerar. Och där har Kilen lyckats
              väldigt bra med sina rapporter, som det har informerats om i olika
              seminarier.
            </seg>
            <seg n="3a0b4ad5">
              Jag undrar om statsrådet till exempel har kunskap om den rapport
              som kom för några år sedan om ungdomar och ungdomars inställning
              och attityder till läkemedel. Den väckte rätt så stor uppmärksamhet.
              Det är ju receptfria läkemedel som ungdomarna använder, så där
              hade ju ungdomarna inte ens kommit i kontakt med vare sig läkare
              eller andra representanter för hälso- och sjukvården.
            </seg>
            <seg n="d0a48dda">
              Det är lätt att lägga ned någon verksamhet, men det är mycket
              svårt att bygga upp den. Därför undrar jag också hur statsrådet
              nu har förankrat de här tankarna hos hälso- och sjukvården, hos
              Läkemedelsverket och hos Apoteket, så att den verksamhet som Kilen
              hitintills har bedrivit ska ha lika bra kvalitet när de nya verken
              ska ta över.
            </seg>
          </u>
          <note type="speaker" n="f9a5e809">
            Anf. 26 JAN LINDHOLM (mp):
          </note>
          <u who="jan_lindholm_ff5f4c" xml:id="i-f11a5d28288abe8b-1" n="139b8b86">
            <seg n="f8be4cf0">
              Herr talman! Först vill jag säga att Kilen aldrig har försökt
              ta på sig ett ansvar som liknar det som en behandlande läkare
              har. Jag tycker att den argumentationen är ett slag i luften.
              Det Kilen gör är att man samlar in information, och man ger råd.
              De här råden syftar mycket till att stärka patienten i relationen
              med läkaren, så att patienten ska ha större kunskap, om patienten
              nu vill ta upp beroende- eller biverkningsproblematiken med sin
              läkare.
            </seg>
            <seg n="d2bcf561">
              Ministern säger också att man bör överväga i vilka fall de idéburna
              krafterna är värda att ta till vara och att just det här området
              då skulle vara olämpligt. Jag tycker att verkligheten visar precis
              det omvända. Det här är en verksamhet som verkligen har visat
              att man har nytta av det. Jag tänker på ett av de allra vanligaste
              preparaten, som används vid depressioner i dag. När Läkemedelsverket
              hade fått in 20 rapporter hade Kilen 400.
            </seg>
            <seg n="f3861118">
              Jag tror att det finns skäl till att det är på det sättet. Jag
              tror att det finns skäl till att människor tar upp de här sakerna
              med Kilen och inte med sina läkare.
            </seg>
            <seg n="7cda1919">
              Sedan kan man ju undra, som Elina Linna sade, hur oberoende den
              här verksamheten är. Man säger att man vill sträva efter att få
              en fungerande oberoende dokumentation. Jag tycker att det är ett
              problem i sig som vi ska ta upp i annan ordning.
            </seg>
            <seg n="e0b0f051">
              Sedan tycker jag också att vi måste titta på kvaliteten på rapporteringen
              och jämföra med det system som man har tagit fram på Kilen. Man
              fångar upp så mycket andra komponenter hos patienten än vad läkarna
              gör. Man frågar vad patienterna har för vanor, vad de äter och
              vilken livsföring de har. Man gör det på ett mycket mer djupgående
              sätt än vad läkarna gör i sina rapporter. När man tittar på de
              här får man alltså mycket större möjlighet att analysera orsaken
              till problemen.
            </seg>
          </u>
          <note type="speaker" n="fd6b9ce5">
            Anf. 27 FINN BENGTSSON (m):
          </note>
          <u who="anders_bengtsson_84bcf7" xml:id="i-896e1d343cdb6f8f-1" n="2094a6b8">
            <seg n="afb823dc">
              Herr talman! Jag undrar först om statsrådet har övervägt att
              fundera lite grann på den rapportering som Kilen har inkommit
              med inför det här beslutet. I hur många sammanhang har alla dessa
              råd utmynnat i någonting som kanske kan ha varit ett misslyckat
              råd eller till och med ett råd som har skadat patienten?
            </seg>
            <seg n="99385b77">
              Med mindre än att man har den ingången kan man ju lyssna till
              debatten och höra att det talas om att statsrådet använder sig
              av ideologiska kvastar. Nu är det ju så att en ideologisk kvast
              just lider av att den är beroende av sin ideologi. Man kan i stället
              hänvisa till vetenskap som då kan belysa både för- och nackdelar
              med rådgivning till exempel, inte minst medicinsk rådgivning.
              Detta är ju någonting som i grunden, i den bästa av världar, ska
              vara just oberoende, eftersom man är mån om att även belysa sina
              egna fel och brister.
            </seg>
            <seg n="d3145779">
              Kilen har antagligen rapporterat in vilka råd och vilket stöd
              de har givit och i vilken omfattning det har skett. Då är min
              fråga: I vilka fall har statsrådet funnit att man inte har lyckats
              ge ett bra råd eller att man till och med har gett ett råd som
              kan ha varit misslyckat, så som sker i all annan sjukvård?
            </seg>
            <seg n="e78d5cee">
              Om inte ett enda råd har fallit på hälleberget eller varit kontraproduktivt
              tycker jag att statsrådet ska överväga att avveckla traditionell
              medicinsk verksamhet och överföra ännu mer resurser till Kilen.
            </seg>
          </u>
          <note type="speaker" n="f2204ed7">
            Anf. 28 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-4557ea42b63e757d-6" n="27f56bb4">
            <seg n="0e96da7b">
              Herr talman! Ja, vad gäller det sista som Finn Bengtsson tog
              upp om vilka råd som Kilen har gett får jag säga att det nog överstiger
              mitt kunnande. Det är nog väldigt svårt att utvärdera detta fullt
              ut. Det är också svårt för det offentliga att ställa krav på ideella
              organisationer av samma karaktär som vi förstås kan ställa på
              våra egna myndigheter, där man ju styr. Man visar vad de ska rapportera
              och i vilka former. Och det går att utvärdera verksamheten på
              ett annat sätt än vad det kanske gör när det gäller frivillig
              verksamhet, ideella organisationer. Det ligger kanske i sakens
              natur när det gäller den här typen av verksamhet.
            </seg>
            <seg n="a8355ffa">
              Flera har påtalat att läkemedelsindustrin har ett övertag i någon
              mening när det gäller information. Det är klart att den som producerar
              har ett övertag, i förhållande till dem som tar emot, när det
              gäller innehåll och effekter av den försöksverksamhet och det
              vetenskapliga arbete som man har bedrivit. Därför är det väldigt
              viktigt att staten har motsvarande kunskap och kompetens, och
              det har staten förstås genom de myndigheter som är verksamma på
              det här området.
            </seg>
            <seg n="6a3f3f57">
              Jag tror att man ska akta sig för att utmåla dem i läkemedelsindustrin
              som några busar i sammanhanget. Det är nog så att de spelar en
              avgörande roll för att vi i dag och i morgon ska ha tillgång till
              de mest effektiva medicinerna och behandlingsmetoderna för att
              kunna komma till rätta med svåra sjukdomar. Och de behöver ha
              möjligheter att fungera. Det betyder inte att man inte ska kontrollera.
              Tvärtom ska det ständigt finnas en prövning och det som vi diskuterar
              i dag, en insamling av rapporter om eventuella biverkningar för
              att man ska kunna fånga upp de fall där brister har kunnat ta
              sig igenom det nät som ska fånga upp brister tidigare. Vi behöver
              läkemedel för att kunna bekämpa sjukdomar.
            </seg>
            <seg n="6b544a29">
              Situationen när det gäller ungdomar och läkemedelsanvändning
              ger skäl till åtskilliga reflexioner. Vi hinner inte gå så djupt
              i dag, men vi har förstås betydande problem, som från tid till
              annan spelar en väldigt stor roll regionalt och i vissa kretsar.
              Det finns skäl att fundera mycket över det.
            </seg>
            <seg n="bd11b26a">
              När det gäller det besked om Kilen som regeringen kom med i sin
              budget har jag fått väldigt olika reaktioner. Det är klart att
              Kilens varma anhängare har bedrivit en intensiv kampanj för sin
              sak, vilket förstås är fullt legitimt att göra det ska till och
              med uppmuntras. Många har varit Kilens vänner, men det finns också
              ganska många rapporter av en annan karaktär. Det är människor
              som skriver med andra ingångar i den här frågan, vilket visar
              att det kanske inte är fullt så enkelt som det framstår här.
            </seg>
            <seg n="44e00ff8">
              Jag har i mitt tidigare svar här visat på hur vi avser att jobba
              vidare för att kunna ha en producentoberoende information till
              alla läkemedelskonsumenter eller presumtiva sådana och hur vi
              ska kunna arbeta mer effektivt med att fånga upp de läkemedelsbiverkningar
              som ändå uppstår. Det är förstås av största möjliga vikt att det
              sker så tidigt som möjligt för att ingen i framtiden, eller åtminstone
              så få som möjligt, ska behöva drabbas av biverkningar som ibland
              får förfärliga följder.
            </seg>
          </u>
          <note type="speaker" n="7ea6b90a">
            Anf. 29 ELINA LINNA (v):
          </note>
          <u who="elina_linna_aed53b" xml:id="i-8c884df6f4c6f567-2" n="3858d559">
            <seg n="9b536ebc">
              Herr talman! Det är självklart inte Kilens uppgift att samla
              in rapporter om biverkningar, utan det är Läkemedelsverkets uppgift.
              Det är viktigt, naturligtvis, att hälso- och sjukvårdens representanter
              registrerar. Och det är bra att man har försöksverksamhet, som
              i Uppsala, där patienterna själva kan rapportera om biverkningar.
            </seg>
            <seg n="5f30735c">
              Jag har också en bakgrund inom hälso- och sjukvården. Själv har
              jag haft mycket glädje som sjuksköterska av rapporter som Kilen
              har gett ut och deltagit i seminarier. Och det är många inom hälso-
              och sjukvården. Så det finns mig veterligen inte någon konflikt
              mellan representanter från hälso- och sjukvården och Kilen. Det
              hoppas jag är klart.
            </seg>
            <seg n="8d4ac0b7">
              Jag hoppas att ministern i sin slutreplik också kan kommentera
              den fråga som jag tog upp i min interpellation om samarbetet med
              WHO. Vem är det som tar över det? Jag tänker på länder som inte
              har samma ekonomiska status eller ekonomiska förutsättningar som
              vi har när det gäller läkemedel. Jag vet att det arbete som Kilen
              har gjort och gör tillsammans med WHO är väldigt viktigt.
            </seg>
            <seg n="30109887">
              Göran Hägglund tar upp ideella organisationer och beskrivningen
              av deras betydelse. Handlar det då endast om Kilen? Handlar det
              över huvud taget om ideella organisationer? Det finns inom vård-
              och omsorgssektorn väldigt många ideella organisationer som gör
              bra jobb.
            </seg>
          </u>
          <note type="speaker" n="07ba1def">
            Anf. 30 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-4557ea42b63e757d-7" n="27f56bb4">
            <seg n="6810299b">
              Herr talman! När det gäller det sista vill jag verkligen instämma.
              Ideella organisationer gör vårt land rikare, bättre, mjukare och
              fångar upp väldigt mycket av det som det offentliga inte alltid
              klarar av. Därmed är inte sagt att varje organisation ska ha pengar
              över statsbudgeten. Men vi behöver hitta goda vägar för samarbete
              med ideella organisationer för att kunna puffa på i rätt riktning
              och kunna vara ett stöd, för de spelar en väldigt stor roll för
              utvecklingen av vårt samhälle.
            </seg>
            <seg n="2774bdfe">
              När det gäller WHO och det viktiga samarbete som måste ske på
              läkemedelsområdet har vi ingen brist på myndigheter som kan bedriva
              ett sådant arbete, utan där finns det många som kan ta upp den
              manteln för att Sverige också i framtiden ska finnas med i de
              här sammanhangen och vara aktivt, i vårt eget land men också naturligtvis
              till gagn för människor som bor i andra delar av världen.
            </seg>
            <seg n="e2b5ebef">
              Tack för en intressant diskussion och goda inlägg av väldigt
              många personer, inte minst Per som gjorde debut i dag.
            </seg>
          </u>
          <note n="0bd2c677">
            Överläggningen var härmed avslutad.
          </note>
          <note n="b73b67e7">
            7 § Svar på interpellation 2006/07:31 om regeringens strypning
            av mångfalden i medierna
          </note>
          <note type="speaker" n="44f14086">
            Anf. 31 Statsrådet LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-c7c6c564ad175267-0" n="4b1756ab">
            <seg n="7b79230d">
              Herr talman! Morgan Johansson har frågat mig om jag avser att
              stå fast vid en förkortning av avtalstiden för public service-företagen
              samt ett stopp för ikraftträdandet av de nya presstödsreglerna.
            </seg>
            <seg n="04926bef">
              När det gäller radio och tv i allmänhetens tjänst har regeringen
              föreslagit att nästa tillståndsperiod ska vara tre år i stället
              för sex år som tidigare beslutats. Den tidigare regeringen aviserade
              i sin proposition om villkoren för nästa tillståndsperiod att
              en särskild utredare skulle tillkallas för att ta fram förslag
              till hur ett effektivare resursutnyttjande skulle kunna åstadkommas.
              Dessutom angavs att en uppföljning skulle göras under tillståndsperioden
              med utgångspunkt i omvärldsförändringar eller andra förändrade
              förutsättningar. Regeringen anser mot den bakgrunden att den tillståndsperiod
              som tidigare beslutats är för lång. Under den treåriga tillståndsperiod
              som föreslagits avser regeringen att ta fram ett brett beredningsunderlag
              inför den efterkommande tillståndsperioden där bland annat utvecklingsmöjligheterna
              för radio och tv i allmänhetens tjänst och frågor om effektivare
              resursutnyttjande ingår.
            </seg>
            <seg n="53f3d48d">
              Beträffande presstödet föreslår regeringen att ikraftträdandet
              av förändringarna i presstödet skjuts upp till ett senare tillfälle,
              inte att de nya reglerna stoppas. Regeringen ser presstödet som
              ett viktigt instrument för att upprätthålla mångfalden på mediemarknaden,
              vilket i grunden är en demokratisk fråga. Därför enades allianspartierna
              tidigt i budgetförhandlingarna inför 2007 om att riksdagens beslut
              att höja driftsstödet ska genomföras.
            </seg>
            <seg n="f33eeaf7">
              Att Europeiska kommissionen ska granska om presstödet är förenligt
              med EG-fördraget förändrar inte regeringens inställning. Tvärtom
              arbetar regeringen nu för att övertyga kommissionen om att presstödet
              behövs. Kommissionens granskning kan dock ta tid. Att sätta i
              kraft förändringarna i driftsstödet i ett läge där hela presstödssystemet
              är föremål för kommissionens granskning är riskabelt och oansvarigt
              och kan leda till att de tidningsföretag som får presstöd kan
              tvingas att betala tillbaka delar av det stöd som skulle betalas
              ut. För många mindre tidningar med redan ansträngd budget skulle
              det kunna innebära en ekonomisk katastrof som regeringen naturligtvis
              vill undvika.
            </seg>
            <seg n="0a6d3e29">
              Förslagen har lämnats av regeringen i budgetpropositionen för
              2007 som för närvarande ligger på riksdagens bord. Regeringen
              har inte för avsikt att dra tillbaka något av förslagen. Däremot
              planerar jag att bjuda in representanter för de politiska partierna
              i riksdagen för information och förhandlingar, förhoppningsvis
              före jul eller när riksdagen inleder sitt arbete i mitten av januari,
              för att informera om arbetet i EU-kommissionen.
            </seg>
          </u>
          <note type="speaker" n="dafb1a26">
            Anf. 32 MORGAN JOHANSSON (s):
          </note>
          <u who="morgan_johansson_c92f40" xml:id="i-444e6719dc846b48-0" n="94790776">
            <seg n="447ef769">
              Herr talman! Jag tackar för svaret. Jag kommer i mina inlägg
              att koncentrera mig framför allt på presstödsfrågan, eftersom
              vi kommer att få en debatt till som rör public service-avtalet
              generellt. Så vi sparar den diskussionen.
            </seg>
            <seg n="befff5a6">
              Om man först ser till presstödet är det en grundbult i massmediepolitiken.
              Utan ett presstöd skulle vi snabbt få se tidningsmonopol etableras
              över hela landet. Vi har redan tidigare många sådana exempel.
              Men nu skulle vi också se, om man skulle få lägga ned och dra
              undan presstödet, att tidningar som Svenska Dagbladet och Skånska
              Dagbladet skulle få lägga ned, tillsammans med en rad socialdemokratiska
              tidningar och kanske en och annan kristdemokratisk tidning. Det
              skulle etableras tidningsmonopol över praktiskt taget hela landet.
              Det är viktigt att vi gör allt vad vi kan för att undvika en sådan
              situation, just för att slå vakt om mångfalden i medierna. Detta
              är inte något primärt socialdemokratiskt intresse, utan det är
              ett intresse, tycker jag, för alla partier, inte minst mot bakgrund
              av att det rör sig om att slå vakt om en gemensam mångfaldstanke.
            </seg>
            <seg n="f9eeaf93">
              Det problem som nu har uppkommit är de frågeställningar som finns
              kring presstödet, framför allt i förhållande till EU-kommissionen.
              Bakgrunden är ganska konstig, om man ska vara ärlig.
            </seg>
            <seg n="4825c4ae">
              Vi gjorde en uppgörelse i våras om smärre förändringar i presstödet
              med brett politiskt stöd: socialdemokrater, centerpartister, kristdemokrater,
              dessutom med stöd av Vänster- och Miljöpartiet. Det var brett
              och blocköverskridande som det ska vara i sådana här sammanhang.
              Den förändringen i presstödet anmäldes sedan till EU-kommissionen
              enligt de regler som finns. Och det blev en skriftväxling under
              sommaren där kommissionen ställde ett antal frågor som sedan besvarades.
            </seg>
            <seg n="82d9ae24">
              Sedan hördes ingenting. Allting var, så att säga, frid och fröjd.
              Det blev val, det tillträdde en ny regering, det tillträdde en
              ny kulturminister som sedan avgick, och vi fick ytterligare en
              ny kulturminister. Ovanpå det får vi en budgetproposition. I den
              budgetpropositionen står det plötsligt att nu har kommissionen
              meddelat att Sverige ska ställas under granskning när det gäller
              just presstödsfrågan, hur det förhåller sig till statsstödsreglerna
              och konkurrensreglerna. Därför, säger regeringen, ska de nya reglerna
              inte träda i kraft.
            </seg>
            <seg n="01d358b1">
              Det här kom som, vågar jag säga, en fullständig överraskning
              för de allra flesta, inte bara för oss socialdemokrater utan också
              för de riksdagsledamöter som företräder majoriteten för regeringssidan,
              som också, vad jag förstår, blev tagna på sängen. Det var konstigt
              i sig. Men sedan blev det konstigare och konstigare, ju mer tiden
              gick.
            </seg>
            <seg n="a47da3d9">
              När vi frågar efter underlaget till EU-kommissionens beslut,
              och om det finns något underlag över huvud taget, är det enda
              vi förevisas en dagboksanteckning från en tjänsteman på Regeringskansliet.
              Där skriver man att man har fått ett telefonsamtal den 20 september
              från EU-kommissionen att detta inte ska godkännas. Det är det
              enda underlag som man förevisar, en diskussion mellan tjänstemän
              på EU-kommissionen och Näringsdepartementet. Det är det enda som
              regeringsbeslutet baserar sig på.
            </seg>
            <seg n="d83b8d82">
              Efter de nya besked som vi får blir det sedan konstigare och
              konstigare. När vi ber om att få ytterligare underlag visar det
              sig att Regeringskansliet i sina kontakter med EU-kommissionen
              inte ens fått möjlighet att få en bekräftelse från EU-kommissionen
              på punkten att de ska granska det svenska presstödet.
            </seg>
            <seg n="a7f344d9">
              Mina första frågor till kulturministern är: Finns det över huvud
              taget något skriftligt underlag för att det nu ska genomföras
              en granskning? Finns det över huvud taget någonting att hänvisa
              till när regeringen nu föreslår att de nya presstödsreglerna inte
              ska träda i kraft?
            </seg>
          </u>
          <note type="speaker" n="aaee0b97">
            Anf. 33 HELENE PETERSSON (s):
          </note>
          <u who="helene_petersson_8e475a" xml:id="i-b3b231560e9af095-0" n="337bea44">
            <seg n="94645014">
              Herr talman! Det är glädjande att höra att regeringen ser positivt
              på presstödet. Det är viktigt för demokratin och för det offentliga
              samtalet. Det är alltså 81 % av svenska folket som varje dag läser
              någon form av dagstidning. Sverige är unikt genom att vi har så
              många orter med två konkurrerande tidningar.
            </seg>
            <seg n="2c71d75e">
              Presstödet och public service är två viktiga ingredienser i ett
              brett utbud av medieröster. Vi har haft det sedan 1971 och det
              fanns med vid EU-inträdet, kanske inte omtyckt av alla men ändå
              accepterat. Det är inte så länge sedan vi i konstitutionsutskottet
              hade besök från Frankrike. Det var parlamentariker som höll på
              att arbeta med ett förslag till presstöd för deras räkning. Vi
              är alltså inte ensamma i Europa om att ge stöd till medierna.
              Ett flertal länder har stöd för att kunna behålla mångfalden.
            </seg>
            <seg n="9dad046c">
              Jag satt med i utredningen som arbetade fram det förslag till
              förändringar som låg till grund för riksdagens beslut i våras
              om nya presstödsregler. Vi fick i två pm kallade Presstödet och
              förenligheten med EG-fördraget , daterat den 24 februari 2005,
              och EU:s regler om statligt stöd , daterat den 5 februari 2005,
              redogjort för kommittén hur förfarandet går till och att presstöd
              var godkänt av kommissionen.
            </seg>
            <seg n="0af3deda">
              Det finns enligt pm:et fyra kriterier som ska vara uppfyllda
              för att åtgärden ska kallas ett statligt stöd i fördragets mening.
              Enligt detta pm är inte fjärde punkten, samhandelskriteriet, uppfyllt
              med tanke på att svenska språket endast talas i Sverige. Min första
              fråga är om ministern delar uppfattningen att vi inte uppfyller
              det fjärde kriteriet?
            </seg>
            <seg n="671f7d20">
              Den information vi har fått i Presstödsnämnden och i konstitutionsutskottet
              om hur man hanterar ett tillbakadragande av notifikationen om
              ändringar väcker också många frågor. Men det har Morgan Johansson
              tagit upp. Jag är också fundersam och undrande till det. Känner
              ministern att frågan har hanterats på ett korrekt sätt, och hur
              kommer ministern att gå vidare? Kan man acceptera att grunden
              för ett regeringsbeslut är ett telefonsamtal från någon som inte
              ens har rätt att teckna firma för kommissionens räkning och följaktligen
              inte kan framföra det som har sagts skriftligt?
            </seg>
            <seg n="756da444">
              I lördags lyssnade jag på reprisen av programmet Vår grundade
              mening. I programmet uppges att Sverige har fått ett halvårs uppskov
              och att det ska vara en snabb utredning samt en dialog inom EU
              om vad kommissionen kan acceptera. Vi ska med andra ord motivera
              det stöd vi har och förhandla med kommissionen.
            </seg>
            <seg n="84a941b9">
              Den 9 november hade vi besök i konstitutionsutskottet av representanter
              för departementet. Vi fick delvis information kring detta, men
              inte så tidssatt och inte det som framgick av ett radioprogram
              att utredningen ska innehålla. Min fråga, som också tangerar Morgan
              Johanssons, är därför: Har det kommit något officiellt dokument
              där EU-kommissionen preciserar sina krav på ärendets framtida
              hantering från Sveriges sida och när det i så fall ska presenteras
              för kommissionen?
            </seg>
          </u>
          <note type="speaker" n="e84ab39a">
            Anf. 34 INGVAR SVENSSON (kd):
          </note>
          <u who="ingvar_svensson_4c39cd" xml:id="i-91776532e0d46d12-0" n="0c243528" next="i-f103e76bce753348-0">
            <seg n="b421e87c">
              Herr talman! Notifieringen av presstödssystemet väcker en hel
              del principiella frågor, nämligen frågor om kompetens. Är det
              något som intresserar mig så är det just kompetensfrågor.
            </seg>
            <seg n="26be4270">
              EU och EG har ju ingen som helst kompetens inom den nationella
              mediepolitiken. Däremot finns det sådan kompetens när det gäller
              gränsöverskridande aktiviteter, till exempel i tv-direktivet och
              i den lagstiftning vi har när det gäller elektronisk kommunikation.
              Men i grunden har inte EG och EU med den nationella mediepolitiken
              att göra. De ska alltså inte lägga sig i det här.
            </seg>
            <seg n="8bbbf196">
              Inte heller när det gäller statsstödet har man en generell kompetens.
              I artikel 87 i EG-fördraget står det: Om inte annat föreskrivs
              i detta fördrag är stöd som ges av en medlemsstat eller med hjälp
              av statliga medel, av vilket slag detta än är, som snedvrider
              eller hotar att snedvrida konkurrensen genom att gynna vissa företag
              eller viss produktion oförenlig med den gemensamma marknaden när
              jag kommer så långt kan jag säga att det där inte verkar särskilt
              bra, men då ska man läsa slutet av meningen i den utsträckning
              det påverkar handeln mellan medlemsstaterna.
            </seg>
            <seg n="7cf96d67">
              Min fråga är: Hur påverkas handeln mellan medlemsstaterna av
              presstödet till Hemmets Vän eller ens till Svenska Dagbladet?
              Jag kan inte se någon sådan påverkan. Därför är det väldigt viktigt
              att vi inte är flata mot kommissionen. Varje sådan organisation
              som EU-kommissionen är tenderar att ständigt lägga under sig nya
              områden, att vidga sitt kompetensområde.
            </seg>
            <seg n="1d826f54">
              Det hette ju i regeringsförklaringen att vi skulle ha ett smalare
              men vassare EU. Det förutsätter att vi har vassa medlemsstater
              som ser till att EU blir smalare och håller sig inom den ändamålsenliga
              nivån för sin kompetens. Nu är läget som det är.
            </seg>
            <seg n="6c05318c">
              Jag är mycket angelägen om att man ser till att det blir en snabb
              process, därför att det är många företag som drabbas av förseningen.
              Man hade räknat med att få stödet. Och jag kan säga att jag också
              var något förvånad över att den gamla regeringen över huvud taget
              notifierade systemet eftersom grundprinciperna sedan tidigare
              är godkända.
            </seg>
          </u>
          <note n="f4692b49">
            Anf. 35 GUNNAR ANDRÉN (fp):
          </note>
          <u who="ingvar_svensson_4c39cd" xml:id="i-f103e76bce753348-0" n="0c243528" prev="i-91776532e0d46d12-0">
            <seg n="ac9dd050">
              Herr talman! Nyheter är gratis men god journalistik kostar. Kvalificerad
              samhällsbevakning kostar mycket pengar. I det här landet har vi
              vant oss vid att ha en mycket god samhällsbevakning. Likväl är
              det på det sättet att väldigt många tidningar har avlidit. Tidningsdöden
              grasserade häftigt under framför allt 1950- och 1960-talen. Den
              stoppades upp lite grann så småningom.
            </seg>
            <seg n="e670b3ee">
              Jag ser presstödet, särskilt i den form det har nu, som en nödlösning.
              Den allra senaste presstödsutredningen ligger ganska långt efter
              den som är refererad i 1971 års riksdag av Per Ahlmark, Sten Andersson
              med flera och som hade en annan utgångspunkt, nämligen att pressen
              var väldigt partipolitiserad. Så är det inte längre.
            </seg>
            <seg n="516819bb">
              Nu sitter vi med de tidningar vi har. Och jag har den ibland
              tveksamma äran att sitta i några av de ägarstiftelser som hanterar
              socialdemokratiska, centerpartistiska och liberala tidningar i
              dagens läge, dock icke några moderata för närvarande, sedan Västernorrlands
              Allehanda i Härnösand blev liberal. Det är klart att förslaget
              att hålla inne de ytterligare pengarna är ett bekymmer för de
              här tidningarna. Det kan man inte säga någonting annat om.
            </seg>
            <seg n="29fd7f56">
              Förfrågan om att EU ska godkänna detta förefaller mig vara en
              omväg när det gäller att komma vidare från den nödlösning som
              trots allt hela presstödet är. Men vi behöver en ordning i det
              här landet som bland annat Lotta Edholm i en tidigare pressutredning
              var med och beskrev. Vi behöver just den kvalificerade samhällsbevakning
              som marknadskrafterna inte alltid i alla delar kan ta upp.
            </seg>
            <seg n="073b6e4d">
              Jag vill dock påpeka, herr talman, att det finns positiva saker
              i det här landet. Bland annat har det kommit en uppgift om att
              VLT-koncernen på ett ställe i landet prövar att ge ut en prenumererad
              tidning. Det är mycket bra. Det görs utan presstöd. Vi får se
              hur det går. Jag skulle vilja se nya initiativ på området som
              inte bygger helt och hållet på presstöd.
            </seg>
            <seg n="cf9e2ab5">
              Jag tycker att man måste skilja på olika sorters presstöd. De
              mindre tidningarna med mycket små upplagor, som därmed också är
              ganska lokala och ofta annonssvaga, har sammantaget en betydande
              läsekrets. Det är viktigt att vi ser till att de också får möjlighet
              att överleva. Deras läsare sätter stort värde på dessa tidningar.
              De skulle inte ha tidningarna om de inte satte stort värde på
              dem. Därför är det viktigt att skilja ut de olika delarna av presstödet,
              mellan storstadstidningarna som skulle klara sig bättre utan och
              de mycket små tidningar som dessvärre är beroende av stödet. Centerpartiet
              har en lång rad sådana tidningar, och även Folkpartiet och Moderaterna
              har några sådana tidningar.
            </seg>
          </u>
          <note type="speaker" n="5ad1c6de">
            Anf. 36 ANDERS ÅKESSON (c):
          </note>
          <u who="anders_akesson_e18d66" xml:id="i-f9ca35be92c7c26e-0" n="9ded26a1">
            <seg n="7e8267f3">
              Herr talman! Det var en intressant interpellation. Jag har läst
              den, och jag har läst svaret från ministern. Jag måste säga, herr
              talman, att jag är nöjd med svaret som ministern har gett i frågan.
              Det understryks där att det är ikraftträdandet av förändringarna
              i presstödet som skjuts upp till ett senare tillfälle, inte att
              de nya reglerna stoppas. Jag noterar också att det framgår i svaret
              att syftet med presstödet är att vara ett instrument för att upprätthålla
              en mångfald på mediemarknaden i grunden en demokratifråga. Det
              framförde också interpellanten i sin interpellation.
            </seg>
            <seg n="62b2312b">
              Jag accepterar den åtgärd och den orsak som har angivits. Men
              jag utgår från, herr talman, att regeringen i det fortsatta arbetet
              och i kontakter med EU-kommissionen står på sig och som tidigare
              talare har sagt hävdar den svenska linjen i synen på presstödet
              och att därmed de nya presstödsreglerna ska träda i kraft snarast
              möjligt.
            </seg>
            <seg n="8a9f86ad">
              Jag vill understryka att jag är nöjd med det svar ministern har
              gett.
            </seg>
          </u>
          <note type="speaker" n="1a04a976">
            Anf. 37 MATS JOHANSSON (m):
          </note>
          <u who="mats_johansson_7543f1" xml:id="i-9ef48fd74cf1c97f-0" n="3e651a49">
            <seg n="90978c13">
              Herr talman! Jag begärde ordet för att något stilla Morgan Johanssons
              oro över nedläggningen av Svenska Dagbladet och Skånska Dagbladet
              som en fortsättning på det svar som statsrådet gav.
            </seg>
            <seg n="6ea4ae40">
              Det är inte bra att gå omkring och vara så orolig som Morgan
              Johansson är, men han är det dessutom på felaktiga grunder. Svenska
              Dagbladet kommer inte att läggas ned, även om man skulle gå på
              en mer radikal avskaffandelinje än den statsrådet antyder. Det
              var den linje som Moderaterna och Folkpartiet drev i en reservation
              i den senaste presstödsutredningen. Det är väl ingen hemlighet
              att det inte är den reservationens politik som regeringen nu genomför.
              Det vi tänkte oss i den reservationen var en nedtrappning under
              mandatperioden och dessutom ett avskaffande av reklamskatten.
              Det handlar inte om ett rakt avskaffande.
            </seg>
            <seg n="86a10754">
              Det var bra att statsrådet nu satte ned foten när det gäller
              den borgerliga regeringens politik. Jag hoppas att vi under mandatperioden
              kan komma vidare i presstödspolitiken.
            </seg>
          </u>
          <note type="speaker" n="e64eb01c">
            Anf. 38 Statsrådet LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-c7c6c564ad175267-1" n="4b1756ab">
            <seg n="cf7c4af7">
              Herr talman! Det är trots allt roligt att så många vill delta
              i diskussionen.
            </seg>
            <seg n="9813583c">
              Frågan är inte helt enkel. Morgan Johansson skriver i sin interpellation
              att han tror att den nya regeringen vill göra sig av med presstödet
              för att på det sättet komma åt de tidningar som inte är moderat-
              och folkpartiröster. Jag hoppas att Morgan Johansson inte står
              fast vid den åsikten fortfarande. Så är faktiskt inte fallet,
              i synnerhet inte om man betänker att de tidningar som får det
              största presstödet, de som Mats Johansson var inne på, Skånska
              Dagbladet och Svenska Dagbladet, trots allt väl får räknas som
              borgerliga.
            </seg>
            <seg n="c745ebc9">
              Nu vet jag inte riktigt om jag ska klara av alla frågorna på
              en gång, men stöd som inte har godkänts kan inte betalas ut. Det
              är bara att följa reglerna.
            </seg>
            <seg n="dddfff06">
              Notifieringen, anmälan, som vi återkommer till hela tiden, och
              som gjordes av den förra regeringen efter det att riksdagen fattat
              beslut om presstödet, skedde därför att så är kraven. Det står
              att alla planer på att bevilja nytt stöd ska anmälas till kommissionen
              och får inte införas förrän kommissionen har godkänt det. Det
              beror bland annat på att det är fråga om en så pass stor ökning,
              drygt 10 %, av det presstöd som betalats ut.
            </seg>
            <seg n="2a3a1331">
              Det är ingen hemlighet att det finns en stark kritik, misstro,
              inom kommissionen mot den formen av generella stöd.
            </seg>
            <seg n="2123f69b">
              När det gäller samhandelskriteriet, Helene Petersson och Ingvar
              Svensson, har jag fått besked om att det är uppfyllt.
            </seg>
            <seg n="a2343c28">
              Frågan ligger, som bekant, både hos Närings- och Kulturdepartementen.
              Det pågår nu en inledande dialog på tjänstemannanivå i syfte att
              göra klart för kommissionen var vi står i frågan. Det handlar
              om som några av talarna har varit inne på den stora grupp tidningar,
              ett femtiotal av dem som får presstöd i dag, som är riktade framför
              allt till glesbygden. De kommer ut sällan, och de betyder mycket
              som en röst just där.
            </seg>
            <seg n="d5c0717e">
              Kommissionen kände till frågan om presstödet när vi gick med
              i EU 1995. Men sedan dess har det skett en hel del förändringar.
              Höjningar har gjorts, och det har kommissionen också känt till.
              Men nu ser situationen lite annorlunda ut, bland annat beroende
              på att det finns internationella pengar i sammanhanget. Schibsted
              är en viktig aktör på marknaden. Därmed kommer frågan i ett lite
              annat läge. Det handlar inte bara om en rent svensk fråga.
            </seg>
            <seg n="7efb3aa8">
              Jag tror att flera kommer att komma in i diskussionen, man jag
              kan garantera att vi faktiskt gör vad vi kan i diskussionerna.
              Det är en tuff debatt vi har att föra. Men vi för debatten utifrån
              att vi ska värna mångfald, pressens frihet och flera röster i
              Sverige.
            </seg>
          </u>
          <note type="speaker" n="2db312b5">
            Anf. 39 MORGAN JOHANSSON (s):
          </note>
          <u who="morgan_johansson_c92f40" xml:id="i-444e6719dc846b48-1" n="94790776">
            <seg n="bf76e648">
              Herr talman! Det känns bra när kulturministern försäkrar att
              man verkligen står fast vid presstödet och att det är en linje
              man tänker driva. Det finns inget syfte från regeringens sida
              att göra sig av med presstödet.
            </seg>
            <seg n="f1317eaa">
              Där har vi haft olika uppfattningar. Jag vet att Moderaterna
              tidigare har haft en negativ inställning till presstödet. Det
              var kanske den uppfattningen som jag läste in i besluten. Nu säger
              Lena Adelsohn Liljeroth att det inte är så utan att här står regeringen
              fast. Det får vara bra med det.
            </seg>
            <seg n="15fbd36b">
              Det finns naturligtvis mycket kritik om hur ni har hanterat detta
              hittills. Jag behöver inte vara kritisk i överkant, men jag kan
              berätta vad vi hade gjort i samma situation. När EU-kommissionen
              kommer med en framstöt, via ett enkelt telefonsamtal, hade det
              första vi hade gjort i ett sådant sammanhang varit att säga: Stopp
              och belägg! Vi gör ingenting förrän vi har fått ett formellt beslut
              med ett ordentligt underlag att ta ställning till.
            </seg>
            <seg n="5ed53071">
              Det andra vi hade gjort hade varit att ta kontakt med riksdagens
              partier och sagt att det finns ett problem med EU-kommissionen
              och att vi gärna ser att de är med och följer detta.
            </seg>
            <seg n="8b481948">
              Inget av detta har den nya regeringen gjort utan man har gjort
              precis tvärtom. Man lade sig först platt för EU-kommissionen och
              sade att man inte kunde genomföra den förändring som var tänkt
              från början. Man lade sig platt och skrev in detta i budgetpropositionen
              utan att egentligen begära något mer underlag än detta telefonsamtal.
              Sedan sade man inte ett ljud, inte ens till de egna riksdagsledamöterna.
              Bara det är uppseendeväckande.
            </seg>
            <seg n="abca2bce">
              Nu vet jag att detta kan skrivas framför allt på det konto som
              hörde till den kulturminister vi hade i nio dagar, Cecilia Stegö
              Chilò, och inte på Lena Adelsohn Liljeroth. Men nu har Lena Adelsohn
              Liljeroth chansen att reparera hennes misstag.
            </seg>
            <seg n="1213f7ae">
              Om vi nu ska se detta som historia och i stället försöka se framåt,
              vad är det då vi ska göra?
            </seg>
            <seg n="59a21799">
              Det första vi ska göra är förstås att ifrågasätta kommissionen.
              Det finns, som jag förstår det, inget formellt underlag för regeringsbeslutet
              att inte låta de nya reglerna träda i kraft. Det enda som finns
              är ett telefonsamtal som EU-kommissionen inte ens vill bekräfta
              med skrivet material. Det är mycket egendomligt. Som vi tidigare
              har hört finns det heller inget rättsligt stöd för kommissionen
              att agera på det sätt som man har gjort, därför att detta är en
              nationell angelägenhet, inte en EU-angelägenhet. Det första vi
              ska göra är alltså att ifrågasätta kommissionen och sätta kraft
              bakom orden.
            </seg>
            <seg n="a2a9f2b2">
              Det andra är att vi ska låta den reform som vi kom överens om
              i våras träda i kraft. Om EU-kommissionen ska se över hela principen
              med presstödet, hur den förhåller sig till statsstödsregler och
              konkurrensregler, kan det kvitta om det är de gamla eller de nya
              reglerna som gäller. Det är själva principen som EU-kommissionen,
              som det hävdas, ska granska.
            </seg>
            <seg n="b0d21828">
              Det tredje är att vi ska agera ganska snabbt. Det sades på en
              föredragning i konstitutionsutskottet att ni tänkte vänta till
              våren. Då skulle ni inleda en dialog med EU-kommissionen. Det
              tror jag ger helt fel signaler. Vi måste vara aktiva i den här
              situationen, inte passiva. Min erfarenhet, efter att ha haft en
              hel del att göra med både EU-kommissionen och ministerrådet, är
              att ett land som inte står på sig och inte står fast vid sin linje
              snart kommer att blir fullständigt överkört.
            </seg>
            <seg n="d5827c01">
              Här finns det all anledning för Lena Adelsohn Liljeroth att agera
              med kraft för de svenska intressena och att också samråda med
              partierna i riksdagen. Om jag uppfattade det riktigt är det ett
              sådant samrådsförfarande som hon nu tänker sig att inleda med
              riksdagen, och det välkomnar jag.
            </seg>
          </u>
          <note type="speaker" n="c148501e">
            Anf. 40 HELENE PETERSSON (s):
          </note>
          <u who="helene_petersson_8e475a" xml:id="i-b3b231560e9af095-1" n="337bea44">
            <seg n="d793a551">
              Herr talman! Jag måste återvända till det fjärde kriteriet. Jag
              fick svaret från ministern att hon anser att det är uppfyllt.
              Jag läser här om samhandel: Stöden måste ha en potentiell påverkan
              på konkurrensen och handeln mellan medlemsstaterna. Jag är tveksam
              till om det kriteriet är uppfyllt, om våra svenska tidningar som
              uppbär presstöd verkligen kan påverka konkurrensen mellan medlemsstaterna,
              eftersom det är något som händer bara inom Sverige. Därför ställer
              jag frågan igen: Uppfattade jag ministern rätt att det fjärde
              kriteriet verkligen är uppfyllt?
            </seg>
            <seg n="85f5b6cc">
              Jag vill också återvända till intervjun i radioprogrammet Vår
              grundade mening. Tidningsutgivaren, som också blev intervjuad,
              ser också en risk för att stödet kan försvinna och att det uppfattas
              som att Sverige ser som sitt uppdrag att förklara stödet bättre
              och vässa argumenten, medan det kommer signaler från kommissionen
              om att de förväntar sig en helt ny utformning av stödet. Hur ser
              ministern på dessa orostecken? Finns det risk för att kommissionens
              agerande kan tolkas på olika sätt? Finns det fog för den oron?
            </seg>
            <seg n="004286e2">
              Jag vill trycka på det samarbete och samråd som vi haft i frågan
              under hela utredningen och under riksdagsarbetet. Vi måste agera
              snabbt och kraftfullt, för det är oerhört många tidningar som
              är bekymrade över detta och som kanske kommer att få sin verksamhet
              helt raserad och inte kommer att kunna fortsätta.
            </seg>
          </u>
          <note type="speaker" n="00121520">
            Anf. 41 INGVAR SVENSSON (kd):
          </note>
          <u who="ingvar_svensson_4c39cd" xml:id="i-3b1fb0df449fa496-0" n="0c243528">
            <seg n="b6651365">
              Herr talman! Jag är tacksam för att statsrådet vill ta initiativ
              till ett samrådsförfarande när det gäller den fortsatta processen.
              Det är viktigt att det sker skyndsamt.
            </seg>
            <seg n="b1981e17">
              Jag blev något förvånad över statsrådets uttalande om att samhandelskriteriet
              är uppfyllt. Är det så är det kört. Då kan vi inte ha något presstöd.
              Förmodligen menade statsrådet att det kan ligga i gränsskiktet
              till att vara uppfyllt. Det kan inte vara så att det är uppfyllt,
              för då kan man inte ha den här formen av stöd alls.
            </seg>
            <seg n="a684ab58">
              Den intressanta frågeställningen, som jag inte kan rikta till
              statsrådet utan möjligtvis till kommissionen, är varför kommissionen
              inte har upptäckt detta tidigare.
            </seg>
          </u>
          <note type="speaker" n="6aa8cff2">
            Anf. 42 LEIF PAGROTSKY (s):
          </note>
          <u who="leif_pagrotsky_f7100f" xml:id="i-4d2c48a8f0c33abc-0" n="2a75198c">
            <seg n="54daec75">
              Herr talman! Jag hade inte planerat att delta i den här debatten,
              men eftersom jag märker att en stor del av diskussionen handlar
              om saker som utspelades när jag var kulturminister vill jag gärna
              engagera mig i den. Det gäller tidsfrågorna. Morgan Johansson
              frågade om det finns mer underlag än telefonsamtalet och anteckningen
              om telefonsamtalet. Frånvaron av ytterligare underlag i svaret
              på Morgan Johanssons fråga gör att jag känner mig lite extra störd.
            </seg>
            <seg n="8ef893ca">
              Vi vet nu att telefonsamtalet kom den 20 september. Då var jag
              kulturminister. Jag var kulturminister fram till fredagen den
              6 oktober kl. 12, fick jag lära mig. Under hela den tiden var
              det ingen i min omgivning som uppfattade detta telefonsamtal som
              så allvarligt att de behövde informera ministern. Jag fick aldrig
              veta något om telefonsamtalet. Den slutsats som jag drar i efterhand
              är att organisationen inte uppfattade detta som så särskilt allvarligt.
            </seg>
            <seg n="8a55639c">
              Fredag kl. 12 hade ministern inte fått höra ett ljud. Nu får
              vi veta att måndagen den 9 oktober det var bara en helg däremellan
              meddelar man kommissionen att man återkallar det hela. En information
              som inte var tillräckligt viktig för att informera ministern blir
              på nolltid så viktig att man meddelar EU-kommissionen att man
              vänder upp och ned på hela riksdagens beslut som fem partier stått
              bakom. Jag får inte detta att gå ihop. Jag tycker inte att det
              verkar ha gått till på det sätt som det ska.
            </seg>
            <seg n="be93bf17">
              Jag noterar i kalendern att mellan fredag och måndag finns ju
              ingen torsdag, så det kan inte ha passerat något regeringssamråd.
              Jag skulle gärna vilja veta mer om hur det här har gått till.
              Jag inser att detta inte är en personlig fråga till Lena Adelsohn
              Liljeroth, för hon är i alla händelser helt oskyldig. Men hon
              är ansvarig för att frågan kan få en fortsatt process som inger
              förtroende och kan undanröja misstankar om att detta är något
              som det kanske inte är i verkligheten. Vi är rätt många som tycker
              att det är något underligt i hela det här.
            </seg>
          </u>
          <note type="speaker" n="978b007f">
            Anf. 43 Statsrådet LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-c7c6c564ad175267-2" n="4b1756ab">
            <seg n="b1460b01">
              Herr talman! Jag ska gå tillbaka lite grann i tiden det är många
              olika tidsaspekter för att redogöra för vad som skedde efter det
              att riksdagen fattade beslut om det utökade presstödet. Det står
              i propositionen att den dåvarande regeringen avsåg att anmäla
              förändringarna till kommissionen och att ändringarna förutsatte
              ett godkännande från kommissionen. Dessutom angavs: Om kommissionens
              behandling av ärendet innebär att tidpunkten för ikraftträdandet
              behöver ändras avser regeringen att återkomma till riksdagen.
              Detta apropå att det skulle var konstigt. Denna medvetenhet fanns
              alltså uppenbarligen redan innan.
            </seg>
            <seg n="cc19130a">
              Flera har varit inne på detta med samhandelskriteriet. Jag har
              missuppfattat det. Det är inte uppfyllt, och det är kommissionen
              som beslutar om detta. Så har jag klarat ut den delen.
            </seg>
            <seg n="d2d6d3a9">
              När det gäller samtalet kan jag naturligtvis inte säga så mycket
              eftersom jag inte fanns med där, men enligt vad jag har hämtat
              in är det inte några märkligheter. Både Leif Pagrotsky och Morgan
              Johansson, som har varit med länge, vet säkert att ett telefonsamtal
              är någonting som är kutym det är åtminstone uppfattningen på departementet
              och att man bara skickar brev när beslut redan är fattat. Samtalet
              den 20 september hade innebörden att detta inte längre var möjligt
              och att man måste se över det utifrån den anmälan som hade gjorts
              under sommaren.
            </seg>
            <seg n="e2509b0e">
              Det finns paralleller till den så kallade hanteringen. När det
              handlade om stormen Gudrun, som en socialdemokratisk regering
              fick hantera, drog man också tillbaka anmälan efter ett telefonsamtal.
            </seg>
            <seg n="6a216a45">
              Det gjordes också en del justeringar och ändringar varpå man
              återkom till kommissionen. Nu låg det varken hos Leif Pagrotsky
              eller hos Morgan Johansson men så var faktiskt fallet. Det här
              är inte någon märklighet.
            </seg>
            <seg n="14d6d22b">
              Det är ju faktiskt så att det pågår en dialog, och vi kommer
              att återkomma om detta. Jag är glad att Morgan Johansson också
              uppfattade att vi kommer att bjuda in representanter för de olika
              riksdagspartierna för att i detalj gå igenom och resonera om de
              här frågorna, förhoppningsvis redan före jul. Mycket mer kan jag
              inte säga just nu.
            </seg>
          </u>
          <note type="speaker" n="caaf01b6">
            Anf. 44 MORGAN JOHANSSON (s):
          </note>
          <u who="morgan_johansson_c92f40" xml:id="i-444e6719dc846b48-2" n="94790776">
            <seg n="82324c1c">
              Herr talman! Jag tror att alla som lyssnar till diskussionen
              förstår att det är en smula rörigt när det gäller hur det här
              har gått till. Jag tror inte att det är så många som är tillfredsställda,
              jag är det i alla fall inte, med beskedet att det ska räcka med
              ett telefonsamtal från EU-kommissionen för att man omedelbart
              i praktiken ska upphäva ett riksdagsbeslut som fattats med bred
              majoritet, en blocköverskridande sådan. Det är inte tillfredsställande,
              varken politiskt eller ur statsrättslig synvinkel. Jag upprepar
              vad jag sade tidigare, nämligen att om vi varit kvar hade vi inte
              låtit oss nöja med detta. Då hade vi sagt: Kom tillbaka när det
              finns ett formellt besked, när vi till exempel vet vem i EU-kommissionen
              som har fattat det här beslutet. Inte ens det vet vi ju. Och vi
              vet inte på vilken nivå det skett, om det är kommissionären som
              har agerat eller en enskild tjänsteman på EU-kommissionen. Vi
              vet knappt ens vilken avdelning på EU-kommissionen det är som
              har agerat. Också där har det ju varit en diskussion.
            </seg>
            <seg n="f2988753">
              Varken jag eller Leif Pagrotsky är ju nybörjare i kontakterna
              med EU-kommissionen. Vi har jobbat med EU-kommissionen och med
              ministerrådet under många år. Sådana här saker har kommit hela
              tiden. Vid vartenda tillfälle som det kommit upp en frågeställning
              från EU-kommissionen har vi varit väldigt noga med att alltid
              försöka slå vakt om svenska intressen och inte omedelbart vika
              oss. Jag har ett exempel: Internethandeln med alkohol. Jag hade
              ju hand om alkoholpolitiken under fyra år. Det var en ständig
              konflikt med EU-kommissionen och också en ständig konflikt med
              starka intressen. Vi valde att stå fast och kommer nu, som det
              ser ut, i bästa fall att vinna domstolsprocessen om Internethandeln.
              Återigen: Står man inte fast vid en svensk linje finns det en
              risk att man blir överkörd.
            </seg>
            <seg n="e8b90b1b">
              Nu får vi se. Nu signalerar Lena Adelsohn Liljeroth att hon vill
              inleda ett samråd med övriga partier i den här frågan, och jag
              tror också att hon uppfattar signalerna från den här debatten
              väldigt tydligt, det vill säga att det finns ett stort tryck i
              riksdagen för att man agerar starkt för svenska intressen här.
            </seg>
          </u>
          <note type="speaker" n="4e231560">
            Anf. 45 LEIF PAGROTSKY (s):
          </note>
          <u who="leif_pagrotsky_f7100f" xml:id="i-4d2c48a8f0c33abc-1" n="2a75198c">
            <seg n="315ac420">
              Herr talman! Lena Adelsohn Liljeroths svar gör mig faktiskt inte
              mindre utan mer nervös för vad det här handlar om. Fredag kl.
              12 var detta telefonsamtal inte viktigt nog för att informera
              ministern. Det var inte ens tillräckligt viktigt för att informera
              statssekreteraren. Måndag är det mycket nog för att vända upp
              och ned på ett beslut som en nästan enig riksdag har fattat.
            </seg>
            <seg n="1d68a4c6">
              Så säger Lena Adelsohn Liljeroth: Pagrotsky har varit med förr.
              Han vet väl att det är så här det går till. Det är faktiskt precis
              tvärtom. Jag har varit handelsminister i åtta år, varit ansvarig
              för den funktion som innefattar att man notifierar EU-kommissionen
              om saker som innebär att man eventuellt snedvrider den inre marknaden.
              Jag har varit näringsminister och konkurrensövervakare, och jag
              har faktiskt aldrig varit med om något av det här slaget. Den
              här sortens snabba vändning, den här sortens, låt mig tyvärr använda
              ordet kuppartade, hastighet är något nytt för mig. Jag är ledsen
              att inte Lena Adelsohn Liljeroth tog chansen att å regeringens
              vägnar undanröja misstänksamheten om att det här döljer sig mer
              än det som synes framgå av materialet. Jag har aldrig varit med
              om något liknande. Ett samtal som inte är tillräckligt uppseendeväckande
              för att ens informera statssekreteraren på 16 dagar blir på dag
              18 viktigt nog för att vända upp och ned på hela verkligheten,
              hela presstödet. Det går inte ihop, Lena Adelsohn Liljeroth. Gå
              hem och forska efter hur det här har gått till. Annars får ni
              leva med en fortsatt misstänksamhet om att det här är partipolitik
              och inte EU-politik. Det är de som hatar presstödet som har varit
              i farten, inte EU. Det är den slutsats som i så fall hänger i
              luften men som jag hoppas att vi kan få skingrad. För det vore
              väldigt otrevligt om det förblev på det viset.
            </seg>
          </u>
          <note type="speaker" n="37dd5c87">
            Anf. 46 Statsrådet LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-c7c6c564ad175267-3" n="4b1756ab">
            <seg n="c3470d6d">
              Herr talman! Nej, det är inte fråga om en kupp, förhoppningsvis
              är det fråga om olika missförstånd som jag hoppas att vi kommer
              att kunna reda ut så snart som möjligt. Frågan är också, jag tror
              att det var Morgan Johansson som ställde frågan, var beslutet
              egentligen låg. Det är inte hos kommissionären utan hos generaldirektoratet
              Konkurrens. Det är därifrån som samtalet har kommit. Varför det
              tog denna tid, över sommaren, vet jag inte. Men vi kommer att
              återkomma till frågan så fort det över huvud taget är möjligt.
              Men det är alltså inte fråga om en kupp. Förhandlingar pågår inte
              i syfte att ta bort presstödet utan för att värna de svenska reglerna.
              I Danmark har man lyckats med förhandlingarna. Man har fått ändra
              delar av presstödet, men det handlar fortfarande om i stort sett
              samma belopp om än med en lite annan inriktning. Så jag hyser
              ändå goda förhoppningar om att det här ska gå bra.
            </seg>
          </u>
          <note n="0bd2c677">
            Överläggningen var härmed avslutad.
          </note>
          <note n="da92c0f7">
            8 § Svar på interpellation 2006/07:39 om förutsättningarna för
            public service
          </note>
          <note type="speaker" n="61d09224">
            Anf. 47 Statsrådet LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-c7c6c564ad175267-4" n="4b1756ab">
            <seg n="9fa4786f">
              Herr talman! Margareta Israelsson har frågat mig
            </seg>
            <seg n="ea054b03">
              I våras beslutade riksdagen om de riktlinjer som ska gälla för
              programföretagen Sveriges Radio AB, SR, Sveriges Television AB,
              SVT, och Sveriges Utbildningsradio AB, UR, den kommande tillståndsperioden.
              I den proposition som låg till grund för riksdagens beslut aviserade
              den tidigare regeringen att en särskild utredare skulle tillkallas
              för att ta fram förslag till hur ett effektivare resursutnyttjande
              skulle kunna åstadkommas. Dessutom angavs att en uppföljning skulle
              göras under tillståndsperioden med utgångspunkt i omvärldsförändringar
              eller andra förändrade förutsättningar.
            </seg>
            <seg n="bbd6edbc">
              Regeringen anser mot den bakgrunden att den tillståndsperiod
              som tidigare beslutats är för lång. Regeringen har därför i budgetpropositionen
              för 2007 föreslagit att den kommande tillståndsperioden för SR,
              SVT och UR ska vara tre år i stället för sex år, det vill säga
              från och med 2007 till och med 2009. Under den treåriga tillståndsperiod
              som föreslagits avser regeringen att ta fram ett brett beredningsunderlag
              inför den efterkommande tillståndsperioden där bland annat utvecklingsmöjligheterna
              för radio och tv i allmänhetens tjänst och frågor om effektivare
              resursutnyttjande ingår.
            </seg>
            <seg n="57096587">
              Radio och tv i allmänhetens tjänst är en central del av mediepolitiken.
              Det är därför viktigt att det förs en bred diskussion inför den
              kommande tillståndsperioden där många åsikter kan komma fram.
              Regeringen har emellertid ännu inte fattat beslut om vilka ytterligare
              frågeställningar som kan komma att ingå i beredningsunderlaget
              eller hur underlaget ska tas fram. Jag är därför inte beredd att
              lämna några besked om dessa frågor i dagsläget.
            </seg>
          </u>
          <note type="speaker" n="b7147d45">
            Anf. 48 MARGARETA ISRAELSSON (s):
          </note>
          <u who="margareta_israelsson_d52b73" xml:id="i-f7f87b8d8d9a8ebc-0" n="26e1d74d">
            <seg n="baeb7def">
              Herr talman! Jag tackar statsrådet för svaret, även om jag inte
              tycker att det är så mycket till svar. Jag får svar på en av fyra
              frågor.
            </seg>
            <seg n="af20eb67">
              Vi får inte veta om statsrådet tycker att det finns ett värde
              i en bred politisk uppslutning. Vi får inte ens veta om hon är
              villig att verka för det.
            </seg>
            <seg n="5eda827a">
              Vi får inte reda på hur underlaget ska tas fram, och vi får inte
              reda på om det ska bli någon förändrad finansiering.
            </seg>
            <seg n="0d6b524a">
              Vad säger då statsrådet? Jo, det är viktigt att det förs en bred
              diskussion inte att det finns en bred uppslutning och då kan det
              komma fram olika åsikter. Det finns ingen önskan att lyfta fram
              olika åsikter i frågan. Det ser jag med viss oro på.
            </seg>
            <seg n="8c7e3465">
              Vi har haft en bred diskussion, en parlamentarisk utredning,
              som har lagt fram ett förslag. Om många saker blev den kommittén
              helt enig. Det viktiga var att man kom fram till att avtalsperioden
              borde göras längre. Bolagets oberoende och självständighet gentemot
              parlamentariska skiften och politiska påtryckningar borde stärkas.
              Sex år ansågs vara en lämplig avvägning.
            </seg>
            <seg n="d235db1a">
              Den allra bredaste uppslutningen kunde vi få när vi kunde läsa
              i Pressens tidning att Moderaterna vill göra public service smalare,
              men vassare. Det får vi nog höra mer om. Man säger vidare: Det
              finns ett nytt avtal som vi inte har ambitionen att riva upp.
            </seg>
            <seg n="48bdb79e">
              Vart tog den ambitionen vägen, undrar jag? Hur kommer det sig
              att det gick så fort och att den breda diskussionen plötsligt
              inte hade något värde?
            </seg>
            <seg n="7c4bbfe4">
              Ministern tar alltså inte fram att ett skäl för detta till exempel
              skulle vara att ompröva eller förändra den förda mediepolitiken.
              Ett förändrat finansieringssystem eller ett smalare uppdrag nämns
              inte alls, vare sig i budgetpropositionen eller i svaret.
            </seg>
            <seg n="cab57085">
              Statsrådet har ju varit med i kulturutskottet i fyra år och skrivit
              flera motioner om hur public service ska göras smalare. Det bekräftades
              när Lena Adelsohn Liljeroth blev statsråd och gick ut och talade
              om att någon idrott ska vi inte se på tv. Det har vi inte råd
              med. Då får man slå över till en reklamkanal.
            </seg>
            <seg n="f50d0a4f">
              Det är ett välkänt faktum att Moderaterna och kulturministern
              under lång tid drivit frågan att ersätta dagens licenssystem med
              en skattefinansiering.
            </seg>
            <seg n="42db2163">
              Statsrådet anger två skäl för den förkortade tillståndsperioden.
              Det ena är att den tidigare regeringen pekat på ett behov av att
              utreda hur ett effektivare resursutnyttjande skulle kunna ske.
              Det andra är att det i det rådande avtalet ingår en kontrollstation
              med utgångspunkt i olika omvärldsförändringar.
            </seg>
            <seg n="5766003f">
              Om man går till det som den tidigare regeringen sade och som
              blev riksdagens beslut kan man läsa om det effektivare resursutnyttjandet
              att det handlade om att låta bolaget se över sina resurser och
              ingenting som kräver en halverad tillståndsperiod. Om kontrollstationen
              kan man läsa att public service-uppdraget skulle gälla oförändrat
              under hela tillståndsperioden, men kontrollstationen var det uppdrag
              som skulle läggas på Förvaltningsstiftelsen.
            </seg>
            <seg n="31cfc2ba">
              Är det någon dubbel agenda som jag inte riktigt förstår när statsrådet
              inte svarar på frågorna, hänvisar till vad den tidigare regeringen
              sade men gör något helt annat? Jag undrar: Vad är det egentligen
              som gäller?
            </seg>
          </u>
          <note type="speaker" n="ed29f562">
            Anf. 49 HELENE PETERSSON (s):
          </note>
          <u who="helene_petersson_8e475a" xml:id="i-b3b231560e9af095-2" n="337bea44">
            <seg n="d505a498">
              Herr talman! Jag delar självklart Margareta Israelssons oro när
              det gäller public service. Riksdagsbeslutet togs med samma breda
              majoritet som i presstödsfrågan. Det handlade om ett brett uppdrag
              till public service med en lång tillståndsperiod för att ge utrymme
              för mångfald och för att staten skulle hållas på en armlängds
              avstånd och värna public service i allmänhetens tjänst.
            </seg>
            <seg n="f9bf50ec">
              Jag har hört vilka tankar ministern har med denna halverade tillståndsperiod.
              Kommer ministern att tillsätta en ny utredning med syfte att förändra
              public service-uppdraget eller finns det några andra tankar? Jag
              läser visserligen att ministern inte vill svara på det i dag,
              men det vore bra att få en indikation.
            </seg>
            <seg n="e3142ce5">
              Jag ber också ministern att ta med sig det faktum att vi hade
              en väldigt bred uppslutning. Det måste lösas på lång sikt och
              med en bred majoritet. Vi kan inte hålla på och ändra om det blir
              ett regeringsskifte.
            </seg>
            <seg n="47e7314a">
              Jag tycker att vi är skyldiga våra public service-bolag att de
              ska veta vilka spelregler som gäller och att det ska vara hållbart
              över tid.
            </seg>
            <seg n="fd6c301a">
              För några veckor sedan var jag i London. Jag besökte kulturdepartementet,
              BBC och Ofcom. Vid årsskiftet träder den nya överenskommelsen
              vad gäller deras public service i kraft. Det är en överenskommelse
              med, enligt deras ordning, både drottningen och parlamentet. Det
              är en överenskommelse på tio år. Man betonade mycket starkt denna
              långa tillståndsperiod just för att hålla staten, parlamentet
              och regeringen på en armlängds avstånd och för att ge bolagen
              möjlighet att fatta långsiktiga beslut utan risk för politisk
              inblandning. Ofcom i deras fall har en granskande roll i det nya
              avtalet och man rapporterar till parlamentet, inte till regeringen.
              Man har infört en kontrollstation efter fem år som ger Ofcom möjlighet
              att ge signaler och börja arbeta om det är något som man behöver
              förändra.
            </seg>
            <seg n="57b6e3b3">
              En liknande typ av kontrollstation finns faktiskt med i det beslut
              som riksdagen tog om public service i allmänhetens tjänst, men
              i vårt fall efter tre år. Denna kontrollstation faller ju nu i
              och med att tillståndsperioden kortas.
            </seg>
            <seg n="84277586">
              Jag vill höra hur ministern ser på det. Kan det vara något?
            </seg>
            <seg n="74b09e77">
              Tanken med kontrollstationen var just att hålla politiken borta
              under en lång period, men samtidigt ha någon form av avstämning
              som inte utfördes av regering och riksdag.
            </seg>
          </u>
          <note type="speaker" n="fa1bba81">
            Anf. 50 MORGAN JOHANSSON (s):
          </note>
          <u who="morgan_johansson_c92f40" xml:id="i-444e6719dc846b48-3" n="94790776">
            <seg n="85dfb64d">
              Herr talman! Detta var ju den andra delen i Cecilia Stegö Chilòs
              korta statsrådskarriär som var väldigt uppseendeväckande. Presstödsfrågan
              var den ena; public service-avtalet var den andra. Hon hann knappt
              tillträda förrän hon sade att nu river vi upp den uppgörelse som
              gjordes under våren.
            </seg>
            <seg n="566b373b">
              Det var en uppgörelse som var blocköverskridande och hade en
              bred majoritet, precis så som uppgörelser ska vara när det gäller
              mediepolitik där vi försöker söka ett samförstånd över gränserna
              och skapa en så bred majoritet som möjligt.
            </seg>
            <seg n="7c0a6016">
              När hon presenterade detta och sade att man skulle riva upp uppgörelsen
              och förkorta avtalsperioden använde hon det allra sämsta av argument,
              nämligen att man gjorde så eftersom den nya borgerliga regeringen
              annars inte skulle få möjlighet att påverka avtalet.
            </seg>
            <seg n="15cacd2e">
              Det är ju precis det som är poängen med långsiktiga överenskommelser,
              att de här frågorna inte ska påverkas av vem som för tillfället
              sitter vid regeringsmakten. Det är ju därför man har de långsiktiga
              överenskommelserna.
            </seg>
            <seg n="fb69356d">
              Det synsättet hade tydligen inte den förra kulturministern. Möjligen
              har den nya kulturministern det. I så fall är det bra. Hon står
              ändå fast vid de beslut som fattades av Cecilia Stegö Chilò.
            </seg>
            <seg n="1cdaba27">
              Min fråga till Lena Adelsohn Liljeroth är: Vad var det som hände
              mellan vårens breda blocköverskridande överenskommelser och regeringsskiftet?
              Vad hände i de här frågorna som så påtagligt påverkade frågorna
              att man måste riva upp hela uppgörelsen?
            </seg>
            <seg n="142949d4">
              Jag kan bara komma på en sak som inträffade. Det är att Moderaterna
              intog Kulturdepartementet. Det är det enda som har förändrats
              i sakläget. Man fick en ny ledning på Kulturdepartementet. Då
              var det inte så viktigt vilka uppgörelser som gjorts tidigare
              vare sig i presstödsfrågan eller i public service-avtalet.
            </seg>
            <seg n="55825d28">
              Min notering är att det kanske är detta vi kommer att få leva
              med under kommande år. Vi har redan sett hur det går igen på område
              efter område. Det är Moderaterna som styr regeringen. Det går
              igen på område efter område i välfärdspolitiken, den ekonomiska
              politiken, utrikespolitiken och nu förmodligen också i kulturpolitiken.
              Det är Moderaterna som styr regeringen, och de andra ledamöterna
              i regeringen sitter där mest som något slags utfyllnadsplatser.
              Det tror jag kommer att vara ett stort bekymmer framför allt för
              Centern, Kristdemokraterna och Folkpartiet i den här riksdagen
              framöver. Men det är detta intryck som båda dessa beslut, både
              det som gäller presstödet och det som gäller public service-avtalet,
              signalerar.
            </seg>
          </u>
          <note type="speaker" n="dab29f28">
            Anf. 51 Statsrådet LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-c7c6c564ad175267-5" n="4b1756ab">
            <seg n="9763b787">
              Herr talman! Jag vill inledningsvis först och främst avvisa det
              som Morgan Johansson avslutade med, nämligen att detta skulle
              var en fråga för ett enda parti. Bakom detta står hela regeringen
              enig, Folkpartiet liberalerna, Centerpartiet, Kristdemokraterna
              och Moderaterna. Det finns ingen som helst spricka i det fallet.
            </seg>
            <seg n="01ba456c">
              Sedan är det inte fråga om att riva upp detta tillstånd. Vi förkortar
              det. I den proposition som riksdagen fattade beslut om stod att
              en särskild utredare skulle tillkallas för att ta fram förslag
              jag nämnde det i mitt svar, och jag återkommer till det till hur
              ett effektivare resursutnyttjande skulle kunna åstadkommas och
              att man ville se på omvärldsförändringarna. Vi gör det här. Men
              det blir ingen skillnad i de villkor som gäller för SVT, för Utbildningsradion
              eller för Sveriges Radio under de kommande tre åren. Det som är
              sagt att de ska arbeta med kommer de också att kunna göra. Och
              i detta ingår också en friare roll, men enligt ett annat uppdrag
              för Granskningsnämnden.
            </seg>
            <seg n="58978d31">
              Naturligtvis finns det ett värde i en bred diskussion. Nu lever
              vi fortfarande med det gamla tillståndet. Det nya träder i kraft
              den 1 januari. Det finns ingen dold agenda. Och alla som har varit
              uppe i diskussionen kan också läsa reservationerna från de borgerliga
              partierna i kulturutskottets betänkande och konstatera att det
              finns ett starkt stöd för public service. Och det gäller faktiskt
              fortfarande. Sedan kan Leif Pagrotsky skaka på huvudet, men så
              är det.
            </seg>
            <seg n="e276ff02">
              Vi kommer att göra det som det fanns en möjlighet att göra. Nu
              blev det en förlängning, från sex år. Tidigare var det fyra år.
              Varje regering har möjlighet att ha synpunkter på sändningstillståndet.
              Så i den delen är det ingen skillnad.
            </seg>
            <seg n="003896f4">
              Jag kan i detta sammanhang lika bra klara av följande. Jag har
              aldrig sagt att det inte ska visas idrott i tv. Vad jag har sagt
              i en intervju i tidningen Journalisten är att många frågor diskuteras
              när det gäller public service, bland annat de ökade kostnaderna,
              och de har verkligen ökat, för de stora internationella sportevenemangen.
              Det är betungande även för SVT. Det kan man läsa om även i intervjuer
              med den nya vd:n Eva Hamilton.
            </seg>
            <seg n="d11090c1">
              Jag sade inte att detta var min uppfattning. Jag sade att det
              är en av de frågor som man bland annat tar upp i den allmänna
              diskussion som just nu pågår om public service. Det är en diskussion
              som är väldigt intressant, därför att den visar att det finns
              ett starkt stöd för public service och att det också finns många
              och stora förväntningar på public service.
            </seg>
          </u>
          <note type="speaker" n="e7e79171">
            Anf. 52 MARGARETA ISRAELSSON (s):
          </note>
          <u who="margareta_israelsson_d52b73" xml:id="i-f7f87b8d8d9a8ebc-1" n="26e1d74d">
            <seg n="08aa66d6">
              Herr talman! Breda underhållningsprogram och viss sportproduktion
              behöver inte nödvändigtvis finansieras av offentliga medel för
              att produceras. Det tyckte statsrådet redan när hon var ledamot
              i kulturutskottet, och det är precis vad som har sagts. Vi gläder
              oss över att vi ska få se någon idrott, och vi väntar med spänning
              på vilka lag som ska få spela inför svenska folket.
            </seg>
            <seg n="45855b2b">
              Men varför denna politisering? Det är mer än 15 år sedan Berlinmuren
              föll. Men varför ska vi plötsligt få en statstelevision i Sverige?
              Det undrar jag. Det som nu ska bli kvar ska föras upp till diskussion.
              Varje år ska vi stå och tala om huruvida det var för mycket hockey-VM
              eller om det var fel låt som vann i schlagerfestivalen. Vi ska
              inte ha den diskussionen här, statsrådet. Det är alldeles fel.
              Och varför skapar man all denna oro hos licensbetalare och hos
              allmänheten över huvud taget? Det finns en osäkerhet om vad man
              ska få se på tv, hur mycket man ska betala, eller om man ska låta
              bli att betala. Det finns en oro hos personalen i bolagen, hos
              dem som producerar just nu och hos kulturarbetarna som oroas inte
              bara över a-kassan utan också om ni helt plötsligt ska komma med
              några nya avtal som omkullkastar inspelningen av någon film eller
              någon annan produktion. Det här är inte frågor för Sveriges riksdag.
              Vi har mycket viktigare saker att göra.
            </seg>
            <seg n="321886a8">
              Om det inte finns någon dold agenda, om det handlar om precis
              samma saker, och om den nuvarande regeringen tycker precis samma
              sak som den förra regeringen, vilket statsrådet säger hon säger
              att det inte är något annorlunda utan att man ska göra precis
              samma sak bara lite friare och lite gladare varför kan statsrådet
              då inte ge mig det svaret på interpellationen? Jag blir faktiskt
              lite upprörd.
            </seg>
            <seg n="5a0f4adf">
              Här krävs nu lite mer än studentpolitik. Nu krävs det regeringsansvar.
              Den förra kulturministern kallade till sig SVT:s ledning och talade
              om att man skulle riva upp avtalet. Jag tycker att Lena Adelsohn
              Liljeroth, som jag känner som en klok person, ska sätta sig ned
              med SVT:s ledning och tala med den. Där har man försökt att få
              en öppning om att inte riva upp avtalet utan behålla det, precis
              det som statsrådet nu säger, och låta kontrollstationen vara en
              kontrollstation och inte innebära ett brutet avtal.
            </seg>
            <seg n="2adc1c79">
              Det som vi alla får en känsla av är att det finns en önskan om
              att fatta vassa beslut före nästa val. Och om det är den bild
              som vi går ut med till svenska folket, till licensbetalarna, till
              dem som står bakom kameran och vid mikrofonerna i SVT, i Utbildningsradion
              och i Sveriges Radio, så är det självklart att de undrar över
              varför det är så viktigt att fatta ytterligare ett beslut. Tala
              om för oss: Är det en enskild utredare som ska ha intervjuer med
              oss? Ska det vara ett parlamentariskt inflytande? Ska det vara
              en bred uppgörelse? Eller vad är det som gäller? Statsrådet måste
              bli klar på den här punkten. Detta skapar en oerhört stor osäkerhet
              om vad som gäller.
            </seg>
            <seg n="ca559b7f">
              Jag skulle kunna använda mina sista minuter till att läsa innantill
              vad som stod i propositionen om dessa olika kontrollstationer
              och det som gällde ett effektivare resursutnyttjande. Vi är alltså
              inte oense om att vi ska använda resurserna för public service
              på ett bra sätt. Det är alldeles självklart så. Men säg inte till
              svenska folket att om ni får bestämma så är det bara vissa program
              som man ska få se för den licens som man betalar. Jag tror att
              man förväntar sig mer, speciellt när ni i valet har sagt att ni
              inte ska röra avtalet.
            </seg>
          </u>
          <note type="speaker" n="9736581b">
            Anf. 53 HELENE PETERSSON (s):
          </note>
          <u who="helene_petersson_8e475a" xml:id="i-b3b231560e9af095-3" n="337bea44">
            <seg n="5462f25c">
              Herr talman! Jag kan inte bli annat än bekymrad när ministern
              säger att alla fyra regeringspartier står bakom detta.
            </seg>
            <seg n="9317231d">
              Vi har en gemensam utredning och ett gemensamt beslut som förut
              också har omfattat Centerpartiet och Kristdemokraterna. Att Moderaterna
              och Folkpartiet har en annan uppfattning har vi kunnat följa under
              årens lopp. Motioner har kommit med olika finansieringar. Moderaterna
              har föreslagit en skattefinansiering och Folkpartiet en annan
              form av finansiering. Självklart blir man nu orolig. Ett skattefinansierat
              public service vill vi absolut inte ha och det behövs inte. Vi
              har tvärtom i utredningen talat om raka rör för att hålla staten
              ännu mer borta från allt vad pengar heter.
            </seg>
            <seg n="8eb5ef8f">
              Jag kan inte annat än bli både väldigt orolig och upprörd. Det
              har nämligen hela tiden från ert håll talats om skattefinansierat
              public service.
            </seg>
            <seg n="c33b9710">
              Man jobbar nu stenhårt med ett effektivare resursutnyttjande.
              Man jobbar med internkontroller, man använder en bolagskod, man
              håller på med samordning när det gäller redovisning och administration
              för att spara pengar inom public service-bolagen för att kunna
              göra så mycket tv som möjligt för allmänheten. Låt dem fortsätta
              med det. Man gör ett jättegott jobb. Vi ska inte behöva lägga
              oss i det. Låt perioden vara sex år. Sedan återkommer vi.
            </seg>
          </u>
          <note type="speaker" n="a030dd0b">
            Anf. 54 MORGAN JOHANSSON (s):
          </note>
          <u who="morgan_johansson_c92f40" xml:id="i-444e6719dc846b48-4" n="94790776">
            <seg n="04809f73">
              Herr talman! Lena Adelsohn Liljeroth hävdar att detta är något
              som hela regeringen står bakom. Så är det säkert. Vad jag pekade
              på var hur tydligt det nu blir vem det egentligen är som styr
              i regeringen. Det var det som var min synpunkt. Det lär inte vara
              sista gången vi får göra den kommentaren här i kammaren.
            </seg>
            <seg n="15efec2c">
              Vi har, verkar det som, olika sätt att se på public service.
              Det handlar egentligen om två sätt.
            </seg>
            <seg n="6f56fef0">
              Dels har vi olika sätt att se på hur avtalen ska se ut. Vi står
              för långa avtal, blocköverskridande, så att man ger en trygg grund
              för dem som arbetar i public service-företagen när det gäller
              vilka regler som gäller och hur de ska jobba. Långa avtal som
              är blocköverskridande handlar det alltså om.
            </seg>
            <seg n="67176f1c">
              Ni står tydligen för korta avtal och för att det är den sittande
              regeringen som ska hålla i taktpinnen, så varje gång det blir
              regeringsskifte ska tydligen public service-frågan upp igen. Jag
              tror att det är farligt att driva politiken på det sättet därför
              att det då slutar i ett slags Berlusconifiering, i en italiensk
              situation där man efter varje regeringsskifte som ju är ganska
              vanligt i Italien men inte fullt så vanligt i Sverige får en diskussion
              om hur italiensk tv ska styras och se ut. Det är livsfarligt att
              hamna i en sådan situation. Nu är kulturministern på väg in i
              det. Hon använder ju själv Stegö Chilòs argument: Vår regering
              måste också få lov att påverka hur det här avtalet ska se ut.
            </seg>
            <seg n="d20299f4">
              Vi har också skilda uppfattningar när det gäller synen på public
              service, på vad man ska göra. Vi står för ett brett uppdrag till
              public service. Där ska finnas nöje, drama, granskning, sport
              ja, allt ska kunna inrymmas där. Ni står tydligen för en smalare
              syn, redan signalerad av kulturministern i intervjuer kring sporten.
              Det där med sport är tydligen inte så viktigt för public service,
              utan det bör kanske betalkanalerna i stället få ta hand om. Däri
              ligger skillnaden. Den skillnaden har vi tidigare inte haft i
              svensk politik. Nu har vi den.
            </seg>
          </u>
          <note type="speaker" n="ca3eb7d9">
            Anf. 55 Statsrådet LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-c7c6c564ad175267-6" n="4b1756ab">
            <seg n="ba7e244d">
              Herr talman! Vi ska inte politisera. Ja, jag vet inte riktigt
              vem det är som politiserar och som oroar. Det här är egentligen
              inte någonting som är särskilt dramatiskt, som vi ser det. Vi
              gör det som det fanns en möjlighet till därför att det nu sker
              så stora förändringar i vår omvärld.
            </seg>
            <seg n="9a46af41">
              Morgan Johansson skriver i sin interpellation bland annat om
              att stoppa mångfalden och strypa mångfalden. Men lite försiktighet
              tycker jag ändå behövs. Det var väl någon gång på 1980-talet som
              det fanns en socialdemokratisk riksdagsledamot, Maj Britt Theorin,
              som ville förbjuda parabolantenner. Man ska kanske inte lasta
              den föregående regeringen för det heller. Men även Morgan Johansson
              måste väl anse att vi trots allt har fått ett rikare och bredare
              medieutbud inte alls en strypning av SVT eller public service
              i övrigt.
            </seg>
            <seg n="da23b9d7">
              Den här processen har trots allt inte inletts ännu. Fortfarande
              lever vi jag måste upprepa det som jag sade i mitt första svar
              med det gamla tillståndet. Det nya träder i kraft först vid årsskiftet.
              Det är inte fråga om att riva upp. Sveriges Television, Utbildningsradion
              och Sveriges Radio kan fortsätta att arbeta i lugn och ro, helt
              enligt de riktlinjer som riksdagen fattat beslut om tidigare i
              våras.
            </seg>
            <seg n="0033b570">
              Sedan har vi detta med Berlusconi. Ja, jag tror att jag inte
              ens vill bemöta det. Det blir så uppenbart fånigt, skulle jag
              vilja säga. Jag vet inte vilka likheter man i något enda sammanhang
              skulle kunna hitta när det gäller den här regeringen och Berlusconi.
            </seg>
            <seg n="16bb95bc">
              Jag har ett möte inbokat med ledningen för Sveriges Television
              och Sveriges Radio. Vi för samtal. Jag hoppas att också de inom
              ledningarna och inom de grupper som man nu trots allt försöker
              oroa det är inte vi som försöker oroa inser att det här inte är
              någon stor dramatisk förändring.
            </seg>
            <seg n="a8786869">
              När det handlar om BBC jag tror att Helene Petersson var inne
              på det har det varit en omfattande diskussion i England om just
              BBC:s roll. Där har det sannerligen varit mycket synpunkter på
              hur man har verkat, så jag vet inte om vi riktigt kan använda
              oss av den liknelsen. Jag tror att de har fått, skulle jag vilja
              säga, betydligt tuffare villkor. Jag ska inte nu ge mig in på
              den diskussionen, för den ligger lite vid sidan av. Men BBC och
              public service är inte riktigt jämförbara.
            </seg>
            <seg n="e5cd54f1">
              Finansieringsfrågan är måhända någonting som vi kommer att återkomma
              till, men det är ingenting som diskuteras just nu.
            </seg>
            <seg n="109c5338">
              Public service kommer att arbeta på, precis som det är tänkt
              och som det är beslutat, fram till år 2009. Men vi vill, som sagt,
              ta chansen och se vad som händer i vår omvärld. Hur reagerar man
              för att göra verksamheten effektivare? Det är inte vi som säger
              det, utan det säger public service-företagen själva. Syftet är
              inte att göra public service till någonting ointressant, utan
              syftet är faktiskt att värna public service. Det kommer att behövas,
              inte minst med tanke på den tuffa konkurrens som vi möter från
              omvärlden.
            </seg>
            <seg n="4431ab0b">
              Det handlar om bildning. Det handlar om kunskap. Det handlar
              till och med om något så pass viktigt som det svenska kulturarvet.
              Jag värnar public service.
            </seg>
          </u>
          <note type="speaker" n="67fad0f0">
            Anf. 56 MARGARETA ISRAELSSON (s):
          </note>
          <u who="margareta_israelsson_d52b73" xml:id="i-f7f87b8d8d9a8ebc-2" n="26e1d74d">
            <seg n="9b1d59ee">
              Herr talman! Det här är ingenting dramatiskt, säger statsrådet.
              Men varför då göra det så dramatiskt och riva upp avtalet? Det
              hade varit lika enkelt att göra precis som det står i propositionen.
              Jag tror, herr talman, att jag måste läsa innantill ur propositionen
              om kontrollstationen:
            </seg>
            <seg n="8694276a">
              Principen är att public service-uppdraget gäller oförändrat under
              hela tillståndsperioden alltså sex år. Vid en kontrollstation
              bör den grundläggande frågeställningen vara om det har skett förändringar
              i omvärlden på teknikens område eller i förutsättningarna i övrigt
              för public service-verksamheten som gör att någon del av uppdraget
              i väsentlig utsträckning inte längre är ändamålsenligt.
            </seg>
            <seg n="a6e87a1b">
              Vi föreslår alltså den föregående regeringen att ansvaret för
              den prövning som ska ske i samband med en kontrollstation ska
              ligga på programföretagens ägare, det vill säga Förvaltningsstiftelsen.
              Det bör vara upp till Förvaltningsstiftelsen att mot bakgrunden
              av genomförda studier bedöma om den anser att det finns anledning
              att ta initiativ till förändringar genom att tillskriva regeringen.
            </seg>
            <seg n="fb9ce7aa">
              Så står det. Vad är det som har skett i vår omvärld? Statsrådet
              säger ju att det sker så mycket i vår omvärld. Jag skulle vilja
              ha en redovisning direkt från statsrådets mun av vad som hänt
              i vår omvärld som gör det så viktigt att riva upp det här avtalet
              och att nu gå in och säga: Det kommer bara att gälla i tre år
              för vi ska då Vadå? Det vet vi inte. Någon ska något på ett sätt
              som vi inte heller riktigt känner till.
            </seg>
            <seg n="c35c290c">
              Någonting har tydligen hänt i omvärlden. Jag undrar: Vad är det?
            </seg>
          </u>
          <note type="speaker" n="18bb3948">
            Anf. 57 LEIF PAGROTSKY (s):
          </note>
          <u who="leif_pagrotsky_f7100f" xml:id="i-4d2c48a8f0c33abc-2" n="2a75198c">
            <seg n="26a1d613">
              Herr talman! Också jag vill haka på detta med dramatiken. Lena
              Adelsohn Liljeroth anstränger sig mycket i den här diskussionen
              för att understryka att det inte är fråga om någon förändring
              när det gäller hennes syn och min syn.
            </seg>
            <seg n="cc682301">
              Men detta står redan i den proposition som jag signerade. Jag
              har redan skrivit om allt det som nu ska ske, så det är ingen
              dramatik i det här. Det har också varit en minister emellan som
              lagt sin hand på detta, men hon verkar vara borta nu. Lena Adelsohn
              Liljeroth försvarar ordentligt och helhjärtat allt som har gjorts
              här.
            </seg>
            <seg n="87711679">
              Jag måste anmäla en avvikande mening beträffande detta med att
              det inte råder någon dramatik mellan å ena sidan mitt väl förankrade
              förslag som i de här avseendena i juni fick stöd av inte mindre
              än 100 % av riksdagens ledamöter och å andra sidan det som nu
              sker. Det är stor skillnad. Jag kallar det för en dramatisk skillnad.
            </seg>
            <seg n="9a80729c">
              Lena Adelsohn Liljeroth säger att det är så mycket som har hänt
              i vår omvärld. Margareta Israelsson frågade vad det var men fick
              inget svar. Jag gör tolkningen att ingenting har hänt i vår omvärld
              från juni och fram till nu som motiverat detta. Om det hade varit
              så hade väl kulturministern beskrivit vilka dessa händelser var.
              Då hade de kanske påverkat oss också på samma sätt. Också vi som
              så sent som i juni var överens om sexårsperioden hade då kanske
              tagit intryck.
            </seg>
            <seg n="d32e644f">
              Tomheten i svaret på den viktiga frågan tolkar jag som en bekräftelse
              på att det inte har hänt någonting. Det är inte det som det handlar
              om, utan det är någonting annat som vi inte får veta vad det är.
            </seg>
            <seg n="01788ab8">
              Varför säger jag då att det är dramatiskt? Några år hit eller
              dit spelar väl ingen roll. För mig är det dramatiskt om man bryter
              en lång tradition i svensk politik och villkoren för medierna,
              precis som villkoren för Riksbanken, och andra viktiga frågor
              för demokratin eller stabiliteten i landet ska ha en annan förankring,
              en annan räckvidd, en annan långsiktighet och stabilitet än i
              andra frågor. För mig är det dramatik när den syn, som alla var
              överens om i utredningen och där man sade att en förlängning från
              fyra år till sex år är ett sätt att skapa ökad självständighet
              och minska den politiska styrningen, plötsligt vänds tvärsom så
              att det blir mer politisk styrning, det som man själv kallar för
              politisk styrning. Det är dramatik.
            </seg>
            <seg n="f2a303f7">
              Nu blir det mandatperiodspingpong. Nu blir det valrörelse i de
              här frågorna. Jag kan tänka mig att i nästa valrörelse gå ut och
              kräva att Sveriges Television ska sända OS och VM. Jag kan tänka
              mig att göra valfråga av denna typ av frågor. Jag tycker att det
              är tråkigt, för jag tycker att det här är frågor där vi skulle
              kunna vara bredare överens.
            </seg>
            <seg n="895c1edc">
              Jag vet att Lena Adelsohn Liljeroth har ytterligare tid på sig
              att beskriva vad som har hänt mellan riksdagsbeslutet i juni och
              i dag och som tvingar fram så här väldigt dramatiska saker som
              att riva upp enigheten kring public service och mediepolitiken
              och därmed enigheten om att minska den politiska styrningen av
              för vår demokrati så viktiga frågor som det här handlar om.
            </seg>
            <seg n="62bfc18b">
              Jag tycker att det är dramatik, och jag kan inte förstå hur man
              kan försöka bagatellisera det och säga att ni bara fullföljer
              det som företrädaren sade. Jag kan stå här och berätta, ty jag
              var med. Jag har själv skrivit på min namnteckning i den propositionen.
              Det var inte det här vi menade. Det är en väldigt stor skillnad
              jämfört med att låta Förvaltningsstiftelsen, som leds av en kristdemokratisk
              ordförande och som är sammansatt på ett sätt som håller en armlängds
              avstånd till politiken, värdera de analyser som kommer fram om
              skillnaden i effektivitet mellan UR och SVT det är i första hand
              det det handlar om. Det är en oerhörd dramatik i den här frågan.
              Jag hoppas att kulturministerns svar speglar allvaret i vad som
              står på spel.
            </seg>
          </u>
          <note type="speaker" n="14876a66">
            Anf. 58 Statsrådet LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-c7c6c564ad175267-7" n="4b1756ab">
            <seg n="eb7ada88">
              Herr talman! Vi har lite olika uppfattningar om vad som är dramatik
              och vad som inte är det. Jag hävdar fortfarande att jag inte ser
              den dramatik som några av talarna här gör i denna debatt.
            </seg>
            <seg n="68ecfb74">
              Eva Hamilton konstaterade i en intervju nyligen när hon skulle
              tillträda att förtroendet för public service ständigt måste vinnas
              på nytt. Det är så, och det är därför som den här diskussionen,
              som inte vi har dragit i gång utan som journalister själva drog
              i gång under sommaren, också är så otroligt vital för public service.
              Det visar på det stöd som faktiskt finns för public service. Inte
              minst det upprop som drogs i gång av Kulturella ungdomsföreningen
              i Malmö visade på det starka stödet. Jag tror att det var uppåt
              17 000 namnunderskrifter.
            </seg>
            <seg n="2c7143b5">
              Det handlar inte om de eventuella omvärldsförändringar som sker
              just nu utan om dem som kan komma att ske under den här perioden,
              under de här tre åren. Det var samma sak som regeringen tog upp
              i sin proposition.
            </seg>
            <seg n="b777e043">
              Från årsskiftet gäller det nya sändningstillståndet, det som
              Leif Pagrotsky säger att han har varit med och signerat och som
              bland annat innebär höjd ambition när det gäller barn och unga
              liksom funktionshindrade. I detta råder ingen skillnad. I propositionen
              talas om en hög kvalitet, decentraliserad organisation, mindre
              detaljstyrning och om att programverksamheten ska präglas av oberoende
              och stark integritet och bedrivas självständigt. Det gäller fortfarande.
              Det är ingen skillnad där.
            </seg>
            <seg n="69d5316e">
              För att lugna om det nu var Leif Pagrotsky som trodde att han
              inte skulle få se OS och VM i SVT i fortsättningen kan jag säga
              att det kommer han att kunna göra. Det är dessutom avtal som är
              tecknade för en lång tid framöver.
            </seg>
            <seg n="76105c09">
              Tack för diskussionen.
            </seg>
          </u>
          <note type="speaker" n="e93b175b">
            Anf. 59 LEIF PAGROTSKY (s):
          </note>
          <u who="leif_pagrotsky_f7100f" xml:id="i-4d2c48a8f0c33abc-3" n="2a75198c">
            <seg n="e1dd4247">
              Herr talman! Det är viktigt med debatt i de här frågorna. Javisst,
              det tyckte jag också under valrörelsen. Jag försökte i de debatter
              där jag deltog få någon moderat att berätta vad den moderata politiken
              på området skulle gå ut på. Till exempel i radiodebatten inför
              publik i Kungsträdgården ställde jag frågan till en moderat ledamot,
              som bara passade när jag frågade om de avsåg göra några förändringar
              i public service. Han sade att han förbehöll sig rätten att själv
              beskriva den moderata politiken och inte låta mig göra det. Sedan
              sade han inget mer.
            </seg>
            <seg n="0e2d9618">
              Någon debatt inför väljarna om vilka förändringar som ni moderater
              ville genomföra i public service kom aldrig till stånd. Efter
              valet började det, och det är så dags. Ni har inte skaffat er
              något folkligt mandat för det som ni nu är på väg att göra politisera
              public service. Varje mandatperiod, varje blockpolitisk majoritet
              ska skriva sina nya regler. Kortsiktighet ska gälla, inte långsiktighet,
              ingen radioledning, ingen tv-ledning ska veta vad som gäller dagen
              efter nästa val. Så kommer det nu att bli eftersom den enighet
              som fanns i juni nu är bortsopad, ensidigt, inte efter överläggningar,
              inte efter förhandlingar. Ensidigt har vi fått veta genom att
              läsa i tidningen att ni har sagt upp bekantskapen med långsiktigheten,
              stabiliteten och blocköverskridande enighet om det här. Det är
              dramatiskt. Varför sade ni inte detta i valrörelsen om ni hade
              sådana planer?
            </seg>
            <seg n="405f9bd7">
              I juni röstade ni på ett sätt. Nu säger ni att det har hänt så
              mycket förresten är det inte så att det har hänt utan det ska
              hända så mycket. Det är en ny framtidsprognos i dag jämfört med
              den som motiverade röstningen i juni. Det inger mig samma fråga
              som förut. Den agenda ni redovisar hänger inte ihop. Det måste
              finnas en annan. Det är det som oroar mig.
            </seg>
          </u>
          <note type="speaker" n="79431962">
            Anf. 60 Statsrådet LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-2bb9d4fc99201259-0" n="4b1756ab" next="i-c2a5ce131269b51e-0">
            <seg n="e59a56c6">
              Herr talman! Den radiodebatt som Leif Pagrotsky hänvisar till
              kan jag tyvärr inte kommentera. Jag var inte med och hörde inte
              den, så jag vet inte vilken moderat ledamot som deltog och vad
              han eller hon eventuellt sade.
            </seg>
            <seg n="41c5e068">
              Det är inte fråga om att politisera. Leif Pagrotsky verkar ha
              en annan uppfattning. Tidigare fanns fyraåriga perioder. Det innebar
              att varje ny regering så att säga fick möjlighet att ha synpunkter.
            </seg>
            <seg n="d98efdf6">
              Det här kommer att ske i en bred beredning. Det finns fortfarande
              ingen dold agenda. Men vi tar den möjlighet som också fanns inskriven
              i propositionen, att se över den tekniska utveckling som faktiskt
              går väldigt fort både i vårt eget land och i omvärlden. Vi står
              inte utanför. De diskussioner som har funnits i EU-kretsar visar
              också att det här inte är någonting som vi styr själva, utan man
              måste bereda det här tillsammans. Därför kan det finnas skäl till
              att också se över framtiden, i syfte att värna public service.
            </seg>
          </u>
          <note n="0bd2c677">
            Överläggningen var härmed avslutad.
          </note>
          <note n="2196a728">
            9 § Anmälan om inkomna faktapromemorior om förslag från Europeiska
            kommissionen
          </note>
          <note n="f65996a0">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <u who="lena_adelsohn_liljeroth_39a94c" xml:id="i-c2a5ce131269b51e-0" n="4b1756ab" prev="i-2bb9d4fc99201259-0">
            <seg n="95045957">
              KOM(2006)489
            </seg>
            <seg n="06796974">
              Luciano Astudillo
            </seg>
          </u>
          <note n="a1865c4f">
            10 § Förnyad bordläggning
          </note>
          <note n="de4ab923">
            Föredrogs och bordlades åter
          </note>
          <note n="4176e9fb">
            11 § Bordläggning
          </note>
          <note n="0feb2ab5">
            Anmäldes och bordlades
          </note>
          <note n="ab80292e">
            Kammaren biföll talmannens förslag att motioner skulle få väckas
            på denna redogörelse.
          </note>
          <note n="f0687129">
            12 § Anmälan om interpellation
          </note>
          <note n="3bf81eda">
            Anmäldes att följande interpellation framställts
          </note>
          <note n="344d81ee">
            den 21 november
          </note>
          <note n="0a97c2f2">
            Mats Gerdau
          </note>
          <note n="55a28c78">
            Interpellationen redovisas i bilaga som fogats till riksdagens
            snabbprotokoll tisdagen den 28 november.
          </note>
          <note n="439a392c">
            13 § Anmälan om frågor för skriftliga svar
          </note>
          <note n="22df4b76">
            Anmäldes att följande frågor för skriftliga svar framställts
          </note>
          <note n="88a9bbfc">
            den 17 november
          </note>
          <note n="b40a8ac0">
            Christer Winbäck
          </note>
          <note n="002ebc3d">
            Magdalena Andersson
          </note>
          <note n="cb803915">
            Maria Öberg
          </note>
          <note n="f5c9f5cb">
            Ann-Kristine Johansson
          </note>
          <note n="dd617103">
            Annelie Enochson
          </note>
          <note n="dd617103">
            Annelie Enochson
          </note>
          <note n="dd617103">
            Annelie Enochson
          </note>
          <note n="344d81ee">
            den 21 november
          </note>
          <note n="5eb794db">
            Gustav Blix
          </note>
          <note n="0a97c2f2">
            Mats Gerdau
          </note>
          <note n="e565f7f2">
            Lars Wegendal
          </note>
          <note n="f255478e">
            Thomas Östros
          </note>
          <note n="285676cb">
            Cecilia Widegren
          </note>
          <note n="d13ce228">
            Ulf Sjösten
          </note>
          <note n="7bc6c637">
            Christina Oskarsson
          </note>
          <note n="5cff73a8">
            Frågorna redovisas i bilaga som fogats till riksdagens snabbprotokoll
            tisdagen den 28 november.
          </note>
          <note n="1735bf89">
            14 § Anmälan om skriftliga svar på frågor
          </note>
          <note n="872359fa">
            Anmäldes att skriftliga svar på följande frågor inkommit
          </note>
          <note n="bf872fef">
            den 20 november
          </note>
          <note n="4c54bfa3">
            Kalle Larsson
          </note>
          <note n="c4bfd25a">
            Ameer Sachet
          </note>
          <note n="bf3fabe3">
            Fredrik Olovsson
          </note>
          <note n="c9a6794e">
            Karin Svensson Smith
          </note>
          <note n="7193be90">
            Carina Hägg
          </note>
          <note n="7193be90">
            Carina Hägg
          </note>
          <note n="f682685a">
            Mikael Oscarsson
          </note>
          <note n="7193be90">
            Carina Hägg
          </note>
          <note n="7193be90">
            Carina Hägg
          </note>
          <note n="7193be90">
            Carina Hägg
          </note>
          <note n="7193be90">
            Carina Hägg
          </note>
          <note n="7193be90">
            Carina Hägg
          </note>
          <note n="344d81ee">
            den 21 november
          </note>
          <note n="107e00b5">
            Tomas Eneroth
          </note>
          <note n="753b1487">
            Johan Pehrson
          </note>
          <note n="db886e9c">
            Svaren redovisas i bilaga som fogats till riksdagens snabbprotokoll
            tisdagen den 28 november.
          </note>
          <note n="6d502033">
            15 § Kammaren åtskildes kl. 16.18.
          </note>
          <note n="8b23684c">
            Förhandlingarna leddes av talmannen.
          </note>
          <note n="eb9bb85c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
