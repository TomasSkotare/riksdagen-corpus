<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--52</head>
          <docDate when="2006-01-23">2006-01-23</docDate>
        </div>
      </front>
      <body>
        <div>
          <note n="e37993e3">
            ﻿
          </note>
          <note n="34bae303">
            Riksdagens protokoll
          </note>
          <note n="588d597a">
            2006/07:52
          </note>
          <note type="date" n="80c27328">
            Tisdagen den 23 januari
          </note>
          <note n="28ae5c05">
            Kl. 13:30 - 21:48
          </note>
          <note n="3aa804cd">
            1 § Justering av protokoll
          </note>
          <note n="ab8be004">
            Justerades protokollen för den 16 och 17 januari.
          </note>
          <note n="b27f0fbb">
            2 § Avsägelse
          </note>
          <note n="27d8289b">
            Talmannen meddelade att Bosse Ringholm (s) avsagt sig uppdraget
            som suppleant i näringsutskottet.
          </note>
          <note n="eee3fe7b">
            Kammaren biföll denna avsägelse.
          </note>
          <note n="c9f92445">
            3 § Anmälan om kompletteringsval till utrikesutskottet och näringsutskottet
          </note>
          <note n="8aea95d2">
            Talmannen meddelade att Socialdemokraternas riksdagsgrupp på
            grund av uppkomna vakanser anmält Kerstin Engle som ledamot i
            utrikesutskottet och Börje Vestlund som suppleant i näringsutskottet.
          </note>
          <note n="dcdd210b">
            Talmannen förklarade valda till
          </note>
          <note n="2f5b6ee7">
            ledamot i utrikesutskottet
          </note>
          <note n="f98f7472">
            suppleant i näringsutskottet
          </note>
          <note n="812adc78">
            4 § Meddelande om ändring i kammarens sammanträdesplan
          </note>
          <note n="1a34680e">
            Talmannen meddelade att tidigare aviserat eventuellt arbetsplenum
            onsdagen den 31 januari skulle utgå.
          </note>
          <note n="beda8719">
            5 § Anmälan om fördröjt svar på interpellation
          </note>
          <note n="895a2492">
            Till riksdagen hade inkommit följande skrivelse:
          </note>
          <note n="a702fef6">
            Interpellation 2006/07:214
          </note>
          <note n="8c18c2e9">
            Interpellation 2006/07:214 Besöksnäringen
          </note>
          <note n="784b8a5a">
            Interpellationen kommer att besvaras fredagen den 23 februari
            2007.
          </note>
          <note n="016d8d37">
            Skälet till dröjsmålet är tjänsteresor.
          </note>
          <note n="bb07c6cc">
            Fredrik Ahlén
          </note>
          <note n="2ada95c1">
            6 § Svar på interpellation 2006/07:78 om Sveaskog
          </note>
          <note type="speaker" n="22e9754e">
            Anf. 1 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-9396f22ec79cd488-0" n="7d909cc5">
            <seg n="3c1a4100">
              Herr talman! Ulrica Messing har frågat mig om statens ägande
              i Sveaskog. Därutöver vill Ulrica Messing att jag mer utförligt
              redogör för min inställning till vad staten bör äga och inte äga.
            </seg>
            <seg n="3acca3ec">
              Regeringen kommer att återkomma till riksdagen med sin syn på
              staten som ägare. Vår inställning är att staten bara ska äga företag
              där det finns tydliga motiv till att staten äger dem. Vilka företag
              det är fråga om kommer vi att presentera efter en noggrann genomgång
              av flertalet bolag. Motiven för statens ägande kommer att prövas
              noggrant. Vi har inte någon tidtabell för detta arbete; det väsentliga
              är att genomgången blir väl gjord. Vi får inte glömma att det
              handlar om stora värden som vi förvaltar. Det sammanlagda värdet
              på bolagen motsvarar runt hälften av den svenska statsskulden.
            </seg>
            <seg n="f085117c">
              Sveaskog kommer att ingå i den genomgång som jag nyss nämnde.
              När Sveaskog förvärvade Assi Domän 2001 drev vi i Centerpartiet
              igenom att Sveaskog skulle sälja mark till enskilda skogsbrukare.
              Det har nu pågått i några år. Den processen har genomförts på
              ett bra sätt, och den vill jag se en fortsättning på.
            </seg>
            <seg n="7a9e5e55">
              Genom att Sveaskog säljer mark kan staten lämna ersättningsmark
              i de fall där staten vill köpa mark av enskilda skogsbrukare för
              att bilda naturreservat. Det är en uppgift som ingen annan kan
              ha. Sveaskogs miljöprofil har varit betydelsefull och givit bolaget
              rollen som en föregångare inom skogsbruket.
            </seg>
            <seg n="9941e78f">
              Skogens betydelse som råvara för industrin, för den fortsatta
              utvecklingen av biobränslena och som bas för rekreation måste
              vi naturligtvis värna om. Även i dessa avseenden kan Sveaskog
              ha en roll att spela.
            </seg>
          </u>
          <note type="speaker" n="de8ad1da">
            Anf. 2 ULRICA MESSING (s):
          </note>
          <u who="unknown" xml:id="i-6d365928abd3c205-0" n="003ee709">
            <seg n="fd0b059d">
              Herr talman! Jag vill börja med att tacka näringsministern för
              svaret. Jag hakar fast vid en av de meningar som näringsministern
              själv hänvisar till i interpellationssvaret, nämligen att vi inte
              får glömma att det handlar om stora värden som de statliga bolagen
              förvaltar. Det är också själva utgångspunkten för den interpellation
              som jag har ställt till näringsministern.
            </seg>
            <seg n="ca97f0c1">
              Jag har känt en oro, därför att jag tycker att den nya regeringen
              lite slarvigt har uttryckt sin vilja att avyttra statliga bolag
              utan att i sig ha en redogörelse för på vilka grunder man ska
              avyttra en del bolag. Är det värt att avstå dem? Ska det finnas
              några principer för vad staten bör äga eller inte bör äga? Jag
              har känt en oro för de lite svängiga formuleringarna just med
              anledning av att det här handlar om stora värden värden som är
              omöjliga att ta tillbaka om staten nu en gång avyttrar dem.
            </seg>
            <seg n="868fb335">
              För mig är skogen en otroligt viktig nationell resurs. Den är
              viktig som nationell resurs både därför att den står för en viktig
              råvara och därför att den är en möjlighet för rekreation. Dessutom
              är skogen fortfarande i dag en stor och attraktiv arbetsplats.
              Den är attraktiv, och blir också ännu mer attraktiv eftersom skogsindustrin
              på ett föredömligt sätt verkligen har anammat ny teknik och i
              dag kan stoltsera med att vara hightech. Industrin blir också
              större därför att vi blir allt duktigare på att vidareförädla
              skogen och därmed också tjäna mer pengar på det som är en gemensam
              naturresurs och en stor råvara.
            </seg>
            <seg n="270b9472">
              Det är inte konstigt, tycker jag, att svenska folket har ett
              alldeles speciellt förhållande till skogen. Många av oss är uppväxta
              i närheten av skog eftersom Sverige är rikt på skog. Det är inte
              heller konstigt just därför att vi har en allemansrätt att både
              vara stolta över och att värna om. Allemansrätten har gjort det
              möjligt att vi kan se till att skogen är allas rikedom och en
              plats dit man kan komma och få både naturupplevelser och rekreation.
            </seg>
            <seg n="c017accf">
              Om vi är överens om att skogen är en nationell resurs och om
              vi tror att skogen spelar många fler roller än att bara vara en
              råvara, en stor arbetsplats eller en möjlighet till naturturism
              och lite rekreation är det då inte rimligt att det som är en nationell
              resurs också är en del av allas gemensamma egendom? Eller är det
              troligt att regeringen tycker att en del av den nationella resursen
              och den gemensamma egendomen som finns i dag borde kunna privatiseras
              i framtiden?
            </seg>
          </u>
          <note type="speaker" n="4062bc8e">
            Anf. 3 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-9396f22ec79cd488-1" n="7d909cc5">
            <seg n="ccf72825">
              Herr talman! Jag tror inte att någon i regeringen har uttryckt
              sig särskilt slarvigt i frågan, snarare tvärtom. Vi har varit
              noga med att inte säga att detta ska säljas och detta ska vara
              kvar. Vi har verkligen betonat att det måste ske en analys. Det
              är viktigt att vi som ägare funderar över när det är rimligt att
              staten äger och när det inte är rimligt. Det är precis den analysen
              som vi nu håller på med. Vi återkommer när den är färdig.
            </seg>
            <seg n="2d151420">
              Det är viktigt att säga att det inte kommer att vara någon slarvig
              genomgång. Det är klart att det finns en massa värden. Vi har
              redan talat om att till exempel Vattenfall inte ska säljas ut,
              av just det skälet. Med samma noggrannhet har vi också talat om
              vilka bolag som vi tänker sälja. Det är ingen som kommer att ägna
              sig åt något slarv i detta sammanhang, utan det blir en noggrann
              genomgång. Det kan hända att vi landar i olika ideologiska ställningstaganden
              utifrån partitillhörighet, men det är en helt annan sak.
            </seg>
            <seg n="09c374e5">
              Naturligtvis är det så att svenska folket har ett alldeles speciellt
              förhållande till skogen. Men jag kan inte tro att det är det statliga
              skogsägandet som har gett det förhållandet. Det är nog snarare
              så att vi har haft väldigt många privata skogsägare runtom i vårt
              land som har skött skogen på ett alldeles speciellt sätt. Det
              ser vi när vi gör avsättningar för biologisk mångfald och annat.
              Det är ofta det privata skogsbruket som har skyddsvärda skogar
              eftersom man har skött dem på ett särskilt sätt. Vi såg det i
              samband med stormen Gudrun och nu med stormen Per. När sådant
              händer slår det an en särskild hjärtesträng hos oss allihop. Jag
              vill hylla det privata ägandet när det gäller den delen. Man kan
              också säga att det långsiktiga tänkande som det privata skogsbruket
              står för har varit mycket värdefullt för svensk ekonomi.
            </seg>
            <seg n="089a753a">
              Skogen kan ge oss fantastiska resurser framöver, både i form
              av energiproduktion och av andra produkter som kan komma från
              skogen. Jag välkomnar det samarbete som finns mellan det privata
              skogsbruket och Sveaskog, men också det samarbete mellan skogsbolagen
              som pågår just nu.
            </seg>
            <seg n="f8dbecbe">
              Tittar man på det som Sveaskog har gjort bör man komma ihåg historien
              bakom. När vi kom överens med er socialdemokrater om försäljningen
              av delar av Sveaskog var ni inte jättepositiva i början. Men en
              överenskommelse är ett givande och tagande och gemensamt landade
              vi på att 10 % skulle säljas ut. Mina erfarenheter av det, på
              mycket lokal marknadsnivå, är att det har varit bra. Det har stärkt
              det privata skogsägandet, det har fått snurr på skogsfastighetsmarknaden
              och det har stärkt skogsnäringen. Jag kommer att noga följa hur
              Sveaskog sköter denna del. Bara i dag är man uppe i 3,4 % av de
              tio, och jag vill att man ska uppfylla det riksdagsbeslut som
              vi fattade om detta.
            </seg>
            <seg n="80d16c9a">
              Det är bra för skogsnäringen att vi får många ägare och många
              som tar ansvar för att skogen fortsätter att spela en viktig roll
              i svensk ekonomi.
            </seg>
          </u>
          <note type="speaker" n="92eedcfb">
            Anf. 4 ULRICA MESSING (s):
          </note>
          <u who="unknown" xml:id="i-6d365928abd3c205-1" n="003ee709">
            <seg n="149a6542">
              Herr talman! Arbetet ska göras med samma noggrannhet som tidigare,
              säger Maud Olofsson. Det oroar mig ännu mer. När Maud Olofsson
              tillsammans med Mats Odell presenterade vilka bolag regeringen
              är beredd att sälja ut var svaret på frågan som Maud Olofsson
              fick att det inte hade gjorts någon analys inför den presentationen.
              Men det arbetet ska kanske börja nu, och det är viktigt att det
              arbetet också sker.
            </seg>
            <seg n="fb065f4b">
              Sedan säger Maud Olofsson i svaret till mig att Sveaskog har
              varit en föregångare inom skogsbruket. Det känns inte riktigt
              som om näringsministern står för det nu i repliken till mig. Jag
              tycker att de har varit det, men det har också väldigt många små
              privata skogsägare varit. Jag tror att det har varit en framgångssaga
              för svensk skogspolitik och svensk skogsnäring att vi har två
              jämställda mål.
            </seg>
            <seg n="119010cc">
              Jag tror att många blev positivt överraskade när vi utvärderade
              skogspolitiken första gången och kunde konstatera att det faktiskt
              hade gått mycket fortare att uppnå de miljömål som vi hade satt
              upp än vad någon kunde ana när vi fattade beslut om detta här
              i riksdagen. Det finns ett genuint och djupt intresse bland små
              och stora skogsägare, privata och andra, att verkligen ha gröna
              skogsvårdsplaner till exempel. Det har gjort att också förutsättningar
              för att öka produktionen finns där. Det tycker jag är en spännande
              fråga.
            </seg>
            <seg n="ee0e23e3">
              Skogen kommer inte att räcka till allt. Vi får inte låtsas att
              det är så. Men skogen kan räcka till några fler åtgärder och satsningar
              än vad den har gjort hittills. Då tror jag att Sveaskog är en
              viktig aktör i det arbetet bland annat därför att, precis som
              Maud Olofsson pekar på i svaret till mig, de spelar en viktig
              roll genom att kunna erbjuda bytesmarker. Vi har använt oss av
              det vid till exempel stora skogsbränder då privata skogsägare,
              små och stora, har fått en chans att byta den nedbrända marken
              mot en statlig mark. Vi har använt detta när vi har gjort stora
              naturvårdsavsättningar och när det gäller naturreservat.
            </seg>
            <seg n="7e003dac">
              Vi har också, via politiska beslut, kunnat sätta en press på
              en statlig aktör att verkligen gå i bräschen för ett modernt skogsbruk
              och vara pådrivande i omställningen av den sågverksindustri som
              har haft en kämpig historia och som ännu inte är klar med den
              omställningen. Det gäller också på en rad olika andra områden.
              Jag tycker att det finns ett värde i det.
            </seg>
            <seg n="fd8a241d">
              Jag inser den stora potential som inte minst de små skogsägarna
              utgör och har utgjort, men jag tror också att en statlig aktör
              kan hjälpa till för att driva på det utvecklingsarbetet. Jag vill
              att de ska få fortsätta med det.
            </seg>
            <seg n="98704f34">
              Sedan är det också så att Sveaskog, som det renodlade skogsägande
              företag det faktiskt är, nu också genererar stora intäkter till
              staten. De har gjort stora omstruktureringar under de här åren
              sedan sammanslagningen och sedan en del av försäljningen. Bara
              under förra året blev det en stor extra utdelning. Förra året
              gav Sveaskog 1,9 miljarder kronor tillbaka till staten. Man har
              höga ambitioner för att investera i ökad skogstillväxt. Man investerar
              i ny teknik. Man har högre ambitioner för vidareförädling just
              därför att de bra miljömålen har gett förutsättningar för högre
              produktionsmål. Man har varit banbrytande när det handlar om att
              skapa förutsättningar för naturturism.
            </seg>
            <seg n="bf8486ef">
              Allt detta tror jag också spiller över på inte minst de små och
              medelstora skogsägarna. Mot bakgrund av alla de här aspekterna,
              vad det genererar till staten, att man kan använda Sveaskog som
              en viktig aktör när det gäller bytesmarker, att man kan ställa
              krav på dem att använda ny teknik och vara en del av omställningen,
              finns det för mig starka skäl att verkligen kritiskt granska om
              den gemensamma naturresursen fyller en större funktion. Tror vi
              att det blir lättare att använda den mark som privata aktörer
              har som utbytesmark än vad det är om vi har en statlig aktör,
              som till exempel Sveaskog, kvar?
            </seg>
          </u>
          <note type="speaker" n="7e00564a">
            Anf. 5 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-9396f22ec79cd488-2" n="7d909cc5">
            <seg n="8f818ef0">
              Herr talman! Jag tror att den här debatten visar de olika ideologiska
              ingångar som Ulrica Messing och jag har i den här frågan.
            </seg>
            <seg n="494b5da9">
              Låt mig börja med att diskutera analysen. Vi gjorde naturligtvis
              en analys innan vi satte upp de företag som vi vill sälja ut på
              listan. Det är alldeles självklart. Det jag gav besked om var
              att vi inte har gjort någon analys av de andra. Det är det som
              pågår nu. Vi kommer att göra det lika systematiskt med de andra
              som vi gjorde det med dem som vi har pekat ut. I en del fall kommer
              vi att tycka att det är bra att staten äger företagen, och andra
              fall kommer vi att tycka att staten inte ska äga dem. Det kommer
              att göras en lika noggrann analys av dem som kommer som av dem
              som har diskuterats så här långt.
            </seg>
            <seg n="37e86c6c">
              Jag tror också att det är viktigt att säga att det privata skogsbruket
              har spelat en viktig roll. Det är därför jag lyfter fram det.
              När jag lyssnar till Ulrica Messing får jag en känsla av att Sveaskog
              är den enda som har drivit på när det gäller miljömålen, naturturism
              och allt vad det är. Det är inte sanning. Vi har massor av duktiga
              privata skogsbrukare som verkligen har sett till att vi har biologisk
              mångfald, klarar miljömålen och använder skogen som en naturresurs
              i rekreations- och turistsammanhang.
            </seg>
            <seg n="58b32b45">
              För att balansera den hyllning till Sveaskog som Ulrica Messing
              framförde vill jag ge samma hyllning till det privata skogsbruket.
              När vi tittar på avsättningarna av skog och annat kan vi se att
              just det privata skogsbruket har haft den ingången.
            </seg>
            <seg n="aab2479b">
              Jag ser fantastiska möjligheter när det gäller skogen som resurs.
              SLU har gjort studier i Umeå där man är tydlig med att vi kanske
              kan öka produktionen med runt 30 %. Det gör att vi har stora möjligheter
              att få ut mer bränsle, mer energi, nya produkter inom textilindustrin,
              livsmedel och en massa olika saker. Inte minst det samarbete som
              pågår efter Norrlandskusten, med de traditioner som finns där,
              visar att skogen kan spela en väldigt stor roll.
            </seg>
            <seg n="6e1b4be8">
              Om man sedan går tillbaka till historien kring försäljningen
              av delar av Sveaskog kommer jag ihåg den diskussion som fördes.
              Socialdemokraterna tyckte ju inte att det var särskilt bra att
              sälja ut delar av Sveaskog utan tyckte att staten skulle äga allt.
              Dock fick vi igenom en överenskommelse där man var beredd att
              göra det. Den andra delen som vi ville ha med var ju just att
              ha möjlighet att byta mark med privata skogsägare vid avsättningar
              till naturskyddsändamål.
            </seg>
            <seg n="6635bbd7">
              Den senare åtgärden har dock inte haft så stor betydelse, vilket
              jag har kunnat se när jag har tittat på utvärderingen. Man har
              inte använt det så mycket. Det har funnits enskilda fall, men
              det har inte skett i så stor utsträckning. Man är ännu inte uppe
              i de 10 % som riksdagsbeslutet innebär. Jag tycker fortfarande
              att vi ska hylla det privata småskaliga skogsbruket där de enskilda
              ägarna visar ett sådant engagemang för skogens framtid både utifrån
              miljösynpunkt och utifrån produktionssynpunkt.
            </seg>
            <seg n="2dda1f77">
              Jag tror att det är väldigt bra för svensk ekonomi att vi har
              ett starkt privat skogsägande. Det är möjligen där som Ulrica
              Messing och jag skiljer oss åt. Jag tycker att jag vill lyfta
              fram just det småskaliga, det privata, det skogsägande som finns
              över hela landet och som gynnar landsbygdsutvecklingen och ekonomin
              i de lokala samhällena, medan Ulrica Messing och Socialdemokraterna
              ofta har hyllat det storskaliga och det statliga. Där finns det
              en ideologisk skillnad.
            </seg>
            <seg n="6ea99bbd">
              Jag kommer att följa den försäljning av delar av Sveaskog som
              sker nu och se det resultat som den ger. Jag vill gärna se ett
              ökat arbete på det här området.
            </seg>
            <seg n="88c0f3c6">
              Det sista jag vill säga är att skogen kommer att ha en avgörande
              betydelse för svensk ekonomi också i framtiden.
            </seg>
          </u>
          <note type="speaker" n="bd7c1845">
            Anf. 6 ULRICA MESSING (s):
          </note>
          <u who="unknown" xml:id="i-6d365928abd3c205-2" n="003ee709">
            <seg n="52a1acf3">
              Herr talman! Jag utgår ifrån att alla andra som har lyssnat på
              den här debatten har hört vad jag har sagt även om Maud Olofsson
              vill låtsas som om hon inte gör det. Också jag har pratat väldigt
              väl om de små skogsägarna. Men det gäller inte bara det privata
              småskaliga, som Maud Olofsson sade. Jag tycker att vi också har
              många privata storskaliga skogsägare som på ett föredömligt sätt,
              och i världsklass om man jämför med andra länder, sköter och driver
              sitt skogsbruk. Jag är otroligt stolt över just de här två jämställda
              målen och hur lyckosamt det har varit för Sverige.
            </seg>
            <seg n="d3654fbc">
              Jag ser att Sveaskog har spelat en roll i den omställningen och
              i det arbetet. Det förvånar mig att Maud Olofsson nu i replikerna
              tar avstånd från sitt eget svar till mig. I svaret pekar också
              Maud Olofsson på att de har varit föregångare, att de är viktiga
              aktörer när det gäller bytesmarker, att de har använt ny teknik
              och så vidare. Nu låter det på Maud Olofsson som om Sveaskog är
              ett ok hon bär på axlarna. Vad är detta för dubbla budskap? Jag
              tycker att Sveaskog har varit en viktig aktör bland många andra.
            </seg>
            <seg n="09076051">
              När jag möter små skogsägare från norra Sverige eller från södra
              Sverige ser jag vilket engagemang och vilken entusiasm det finns
              i skogspolitiken. Som jag sade i mitt tidigare inlägg här är det
              helt fantastiskt att se hur framgångsrikt arbetet har varit med
              till exempel gröna skogsbruksplaner. Det är de små eldsjälarna
              som har drivit på det. Jag är glad och stolt över det också. Men
              jag tror inte att det bara är de småskaliga privata skogsägarna
              som är allena saliggörande. Jag tror inte heller att det bara
              är de stora privata som är det, utan jag tror att det är en mix.
              Och jag tycker att vi som politiker också ska använda möjligheten
              att ha en aktör i den mixen som via politiska beslut kan avkrävas
              att ibland gå i bräschen till nytta för till exempel teknikutveckling
              eller nya naturvårdsavsättningar. Det är min politiska grundpelare
              och de värderingar jag står för.
            </seg>
            <seg n="98e1c10a">
              Men påstå inte att jag nu har sagt något ofördelaktig om små
              eller stora privata skogsägare. Jag tycker också att de aktörerna
              spelar en stor roll för svensk skogspolitik.
            </seg>
          </u>
          <note type="speaker" n="07b439b1">
            Anf. 7 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-9396f22ec79cd488-3" n="7d909cc5">
            <seg n="1c7131ff">
              Herr talman! Det var bara för att jag lyssnade på Ulrica Messing
              som jag drog den slutsatsen att Sveaskog var de enda som hade
              varit riktigt aktiva när det gäller att värna miljövärden och
              skogsbruket. Jag tycker inte att det är så. Det är en felaktig
              bild. Jag tror också att det är en mix av ägande ägande av stora
              och små, privata och offentliga som ska finnas. Vi ska komma ihåg
              att kyrkan till exempel också är en stor skogsägare i svensk skogsnäring.
            </seg>
            <seg n="4afaccbd">
              Det var ju för att Socialdemokraterna ideologiskt var så emot
              det här att sälja en del från Sveaskog som vi var så nöjda med
              att vi åtminstone fick igenom en del av försäljningen från Sveaskog.
              Det fanns naturligtvis ett ideologiskt hinder i detta, men vi
              är ändå nöjda med att ha fått igenom ett sådant beslut tillsammans
              med den gamla regeringen och att man nu också ser till att åstadkomma
              detta och att komma upp i de 10 % som vi har slagit fast.
            </seg>
            <seg n="154b2e2e">
              Det är också viktigt att säga detta: Ja, vi är nöjda med hur
              Sveaskog sköter sig, men det finns också delar i det privata skogsbruket,
              framför allt det småskaliga, som jag vill lyfta fram därför att
              det så sällan lyfts fram. Det är i stället de stora bolagen, Sveaskog
              och andra, som lyfts fram i skogsdebatten, medan jag menar att
              de små privata skogsägarna har spelat en helt avgörande roll för
              landsbygdens utveckling, för ekonomin på landsbygden och också
              för hur vi har hittat bra produktionsmål även inom skogsbruket.
            </seg>
            <seg n="20ad5fc3">
              Jag ser ju också nu, när vi lägger resurser på forskning och
              annat, hur vi kan stödja skogsnäringen. Hela bränsleproduktionen
              från cellulosafibrer och annat kan ju ge oanade möjligheter för
              svensk skogsnäring. Vi måste ha tydliga mål, och vi måste jobba
              gemensamt i Europa, gärna med USA, för att åstadkomma en sådan
              här utveckling. Jag tror att Sverige kommer att vara världsledande
              här framöver i att ta fram teknik för att till exempel göra bränslen
              från cellulosa. Jag ser framför mig att både Sveaskog och det
              privata skogsbruket kommer att spela en viktig roll i det.
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="6b3df1c2">
            7 § Svar på interpellation 2006/07:158 om elleveranser i Övertorneå
            och Haparanda
          </note>
          <note type="speaker" n="9f7ca8e1">
            Anf. 8 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-9396f22ec79cd488-4" n="7d909cc5">
            <seg n="26dac49c">
              Herr talman! Leif Pettersson har frågat mig om jag avser att
              vidta några åtgärder med anledning av situationen i de berörda
              kommunerna, och när Övertorneåborna och Haparandaborna kan förvänta
              sig en ändring.
            </seg>
            <seg n="1a3490f1">
              Inledningsvis vill jag framhålla att jag delar Leif Petterssons
              uppfattning att den uppkomna situationen är allvarlig. Det är
              inte rimligt att boende i kommuner ska tvingas att leva i mörker
              på grund av att berörda kommuner och det företag som driver gatubelysningsnätet
              inte kan komma överens om avgifterna för gatubelysningselen.
            </seg>
            <seg n="a686d6ad">
              Jag har tidigare beskrivit regeringens syn på den uppkomna situationen
              i svar på interpellation 2006/07:29 och riksdagsfråga 2006/07:192.
              Härefter har Energimarknadsinspektionen begärt att tvångsförvaltningen
              av Ekfors Kraft AB ska upphöra och i stället ansökt om inlösen
              av Ekfors Kraft AB. Regeringen beslutade i samband med detta,
              den 23 november 2006, att Affärsverket svenska kraftnät ska tillträda
              och förvalta egendomen för statens räkning om och när en inlösen
              blir verklighet. Vidare pågår det på kommunens initiativ en rättslig
              prövning av gatubelysningsärendet i Marknadsdomstolen.
            </seg>
            <seg n="b4cfcbcc">
              Nuvarande tvist har inte något direkt samband med omregleringen
              av elmarknaden. Möjligheten för kommuner och företag att driva
              gatubelysningsnät utan krav på tillstånd eller övervakning enligt
              ellagstiftningen har funnits sedan före omregleringen. För att
              i framtiden förhindra att företag som levererar el till samhällsviktig
              verksamhet avbryter leveranserna vid betalningstvister utreder
              för närvarande Energimarknadsinspektionen på regeringens uppdrag
              nuvarande regelverk. Regeringen kommer att återkomma till riksdagen
              i denna fråga under 2007.
            </seg>
            <seg n="96a3a56a">
              Leif Pettersson skriver vidare att de av företaget kraftigt höjda
              nätavgifterna för alla kunder i området slår hårt mot kunderna.
              När det gäller nätavgifterna för överföring av el på ett koncessionspliktigt
              elnät granskas dessa av Energimarknadsinspektionen enligt ellagen
              1997:857. Jag erfar att Energimarknadsinspektionen nyligen med
              stöd av ellagen har förelagt Ekfors Kraft AB vid vite att meddela
              att avgiftshöjningen ska dras tillbaka samt att de kunder som
              betalat in höjningen ska få beloppet återbetalat.
            </seg>
            <seg n="4c5f3d72">
              Den akuta situation som Leif Pettersson beskriver uppstod enligt
              uppgift den 15 augusti 2006 men har sin upprinnelse i en längre
              tids konflikt mellan kommunerna och det berörda bolaget och är
              naturligtvis svår för de drabbade invånarna och företagen i berörda
              kommuner. Det är därför som jag genast vid mitt tillträde som
              näringsminister tog initiativ till en översyn av lagstiftningen
              och att regeringen snabbt fattat de beslut som är nödvändiga för
              att ansvariga myndigheter ska kunna agera med full kraft. Det
              står dock inte regeringen fritt att ingripa i uppkomna tvister
              mellan kommuner och privata företag utan stöd i författning.
            </seg>
          </u>
          <note type="speaker" n="a7ca096b">
            Anf. 9 LEIF PETTERSSON (s):
          </note>
          <u who="leif_pettersson_4a04f8" xml:id="i-bd0c39ff77973188-0" n="bcbeba51">
            <seg n="e73cf745">
              Herr talman! Jag vill inledningsvis tacka näringsministern för
              svaret på min interpellation. Jag kan konstatera att vi i långa
              stycken är överens om beskrivningen av sakernas tillstånd. Situationen
              är ohållbar, och en lösning på både kort och lång sikt måste komma
              till stånd.
            </seg>
            <seg n="789ba5f4">
              Anledningen till att jag skrev den här interpellationen var naturligtvis
              att jag ville fästa både ministerns och mediernas uppmärksamhet
              på den ohållbara situation som råder i Övertorneå och Haparanda.
            </seg>
            <seg n="756236b2">
              Som tur är har inte Ekfors Kraft AB koncession för hela de två
              berörda kommunerna centrala Haparanda och norra delarna av Övertorneå
              har sin elförsörjning ordnad på annat sätt men för Övertorneås
              del är även centralorten berörd.
            </seg>
            <seg n="b3481039">
              Från kommunernas sida har de två olika innehavarna av koncessionsrätten
              inte behandlats olika. Skillnaden är bara den att den andra förvaltaren
              av nätkoncessionen är Vattenfall, och där har verksamheten fungerat
              på ett helt annat sätt.
            </seg>
            <seg n="08f35bdb">
              Jag vill här på en gång också understryka att det för mig är
              helt klart att situationen med släckta gatubelysningar och kraftigt
              höjda nätavgifter i vart fall försök till kraftigt höjda nätavgifter
              inte är en konflikt i vanlig bemärkelse. Det är inte en tvist
              där bägge parter har lite fel var och en på sitt håll. I stället
              är det så att det är ett företag och en enskild företagare som
              agerar på ett sådant sätt att säkerheten för befolkningen hotas.
              Företaget drar sig inte för att vidta åtgärder som direkt drabbar
              tredje man, i detta fall de boende, som är beroende av företaget
              för sin elförsörjning.
            </seg>
            <seg n="d7c21b3b">
              Missförhållandena har dessutom pågått en längre tid med bland
              annat vägran från företaget att koppla in elanläggningar på nätet.
              Det var därför naturligt att berörda myndigheter vidtog de åtgärder
              som man har vidtagit i enlighet med den lag som ger möjlighet
              till tvångsförvaltning av företag som på detta flagranta sätt
              åsidosätter sina samhälleliga åtaganden. Det visade sig dock att
              företagaren med ganska enkla medel och en total ovilja till samarbete
              kunde sätta lagen ur spel. Tvångsförvaltningen misslyckades.
            </seg>
            <seg n="b3352392">
              Nästa steg var att Energimyndigheten genom Energimarknadsinspektionen
              begärde att berörda företag skulle tvångsinlösas. Nu har de rättsliga
              instanserna påbörjat sin behandling av detta krav. En första förhandling
              har ägt rum i tingsrätten. Det motdrag som den berörde företagaren
              då har gjort är att han har överlåtit viktiga delar av verksamheten
              till ett annat av honom ägt bolag, detta i förhoppning om att
              kunna dra ut på processen och i slutändan förhindra samhällets
              övertagande. Jag är också övertygad om att den rättsliga processen
              kommer att ta tid. Möjligheterna att få fram relevanta underlag
              kommer att försvåras av den berörde, och vi kommer också att få
              se överklaganden av de domar som faller, så långt det är möjligt.
            </seg>
            <seg n="4fbf299e">
              Jag är dessutom helt säker på att om en motsvarande situation
              skulle ha uppstått i låt oss säga Täby och Vallentuna så skulle
              trycket på att hitta en kortsiktig lösning så att gatubelysningen
              åter tändes vara betydande. Både medier och andra opinionsbildare
              skulle ha ryckt ut. Jag tror dessutom att det direkta trycket
              på näringsministern hade framtvingat en temporär lösning i väntan
              på den långsiktiga i detta fall tvångsinlösning och en annan förvaltare
              av koncessionen. Naturligtvis är detta spekulationer från min
              sida, men med kännedom om hur debatten brukar gå i andra frågor
              kan jag inte säga att det är helt taget ur luften.
            </seg>
            <seg n="15420b48">
              Jag vill därför fråga näringsministern om ministern anser att
              det mot bakgrund av vad som faktiskt inträffat och därför kan
              inträffa igen är rimligt att samhället överlåter nätkoncession
              på mindre aktörer av Ekfors Krafts storlek. Jag vill också fråga:
              Vilka initiativ förutom dem som myndigheterna har tagit för att
              långsiktigt komma till rätta med situationen avser ministern att
              ta för att i väntan på en permanent lösning åter få gatubelysningen
              tänd i Övertorneå och Haparanda?
            </seg>
          </u>
          <note type="speaker" n="26fde196">
            Anf. 10 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-9396f22ec79cd488-5" n="7d909cc5">
            <seg n="868cd40b">
              Herr talman! Jag kan hålla med Leif Pettersson om att det här
              är ett väldigt långdraget ärende. Men det som är bekymmersamt,
              tycker jag, är ju att den förra regeringen underlät att göra någonting
              under så lång tid. Det här har pågått mycket länge. Det är ingenting
              som uppkom när jag blev näringsminister. Jag kan också förundras
              över att man inte har försökt ändra lagstiftningen, både när det
              gäller regelverket för nätkoncession i allmänhet men också samhällets
              möjligheter att faktiskt ingripa i den här typen av tvister.
            </seg>
            <seg n="8906aa45">
              Vi har nu lagt fram förslag för att kunna göra någonting åt det
              så att vi får en ordning här. När man har en nätkoncession är
              naturligtvis ett ansvar kopplat till detta. Vi förutsätter att
              man tar det ansvaret. Det har dock inte skett i det här fallet,
              och därför har vi nu gett ett uppdrag att se över lagstiftningen
              så att en liknande situation inte ska behöva uppstå igen.
            </seg>
            <seg n="19ec6469">
              Leif Pettersson säger att om detta hade skett i någon av storstäderna
              hade trycket på näringsministern varit större. Jag tycker att
              trycket är jättestort, för det spelar ingen roll var människor
              bor när de drabbas av något sådant. Vi har som lagstiftare anledning
              att verkligen se till att skydda den enskilde. Jag gjorde vad
              jag kunde när jag tillträdde som minister vad gäller lagstiftningsärendet.
              Det finns dock en stor underlåtenhetssynd som åvilar den tidigare
              regeringen när det gäller just det här fallet.
            </seg>
            <seg n="0aeb3373">
              Tillträdet till dessa elbolag och möjligheten att kunna förvalta
              dem förutsätter att det finns ett visst mått av ordning och reda
              i bolagen, eftersom ett övertagande måste fungera redan från dag
              1. Den som övertar och sköter förvaltningen av elnätet måste därför
              ha korrekt underlag och även ha en sådan ekonomi att det blir
              möjligt. Nu har vi rustat för att kunna åstadkomma det så att
              folk kan känna trygghet vid ett sådant övertagande.
            </seg>
            <seg n="cbc34ef7">
              Jag håller med om att den prövning som nu sker i domstol kan
              ta tid. Vi har emellertid prövat alla andra tillgängliga medel,
              och det är det sista som återstår. Vad mig anbelangar har jag
              gjort precis allt jag kunnat för att snabba på processen, lyft
              in alla de saker som behövs för att vi ska kunna ta över och få
              en vettig förvaltning så att människor får tillbaka strömmen.
              Jag är den första att beklaga att lagstiftningen ser ut som den
              gör och att det inte gjorts någonting åt den förrän jag tillträdde.
            </seg>
          </u>
          <note type="speaker" n="a6992f04">
            Anf. 11 LEIF PETTERSSON (s):
          </note>
          <u who="leif_pettersson_4a04f8" xml:id="i-bd0c39ff77973188-1" n="bcbeba51">
            <seg n="e6b64007">
              Herr talman! Detta är det första fall där den nu aktuella lagen
              om tvångsförvaltning prövas. Inte vid något annat tillfälle har
              en domstol dömt ett elföretag till tvångsförvaltning. Den lagen
              är skriven på precis samma sätt som all annan lagstiftning i Sverige;
              utgångspunkten är att den som gjort fel faktiskt har en vilja
              att bättra sig och efterkomma det som myndigheter och allmänhet
              har rätt att kräva. I det här fallet har det dock inte skett.
            </seg>
            <seg n="ba1f448a">
              Jag vill inte göra det här till en partipolitisk fråga genom
              att säga att den sittande regeringen är ansvarig eller att den
              förra regeringen är ansvarig till underlåtenhetssynder eller liknande.
              Om vi inte fått ett regeringsskifte hade lagen likafullt behövt
              arbetas om utifrån de utgångspunkter som både min interpellation
              och interpellationssvaret tyder på. Det är inte acceptabelt att
              företag på det här sättet, med ganska enkla medel, kan sätta lagen
              ur spel, alltså enbart genom att vägra samarbeta. I så fall måste
              vi hitta andra lagstiftningsvägar så att myndigheterna kan komma
              till rätta med problemet. Den delen kan vi alltså säga att vi
              är överens om. Jag ser därför fram emot den nya lag som regeringen
              avser att lägga fram på detta område så att vi kan komma till
              rätta med den här typen av problem.
            </seg>
            <seg n="8ccfa2f9">
              Men det finns ytterligare ett grundläggande problem, nämligen
              att företag av Ekfors Krafts storlek har svårt att klara sitt
              åtagande. De har inte tillräckligt med muskler inom företaget
              för att långsiktigt klara av detta. Jag är därför rädd för att
              vi kan komma att få se liknande situationer längre fram. Förhoppningsvis
              har vi då en bättre lag som gör att vi snabbare kan komma till
              rätta med problemet. Man kan ju också fundera på om man ska se
              över de koncessioner som är givna och på det sättet undvika framtida
              problem på området.
            </seg>
            <seg n="5259ce3a">
              Det finns, som sagt, både ett långsiktigt och ett kortsiktigt
              perspektiv i den här frågan. Det långsiktiga är vi nog ganska
              överens om, ifall jag förstår svaret och ministerns senaste inlägg
              rätt. Säkra elleveranser både till privata och offentliga kunder
              är en nödvändighet. De som har en elanläggning har rätt att bli
              inkopplade på nätet. Det är där den grundläggande bristen funnits
              hos Ekfors Kraft, och det har föranlett att hela den här historien
              satts i gång.
            </seg>
            <seg n="f6b125f8">
              Men vi måste även hantera det kortsiktiga perspektivet på något
              sätt. Kommunen, i det här fallet Övertorneå kommun i samråd med
              Haparanda kommun, har tillsammans med berört företag försökt komma
              till rätta med problemet både genom att erbjuda betalning till
              företaget och genom att försöka hitta en kortsiktig kompromiss
              i väntan på ett slutgiltigt avgörande. Det har inte företaget
              velat gå med på. I stället har de hittat på nya konstigheter och
              konster.
            </seg>
            <seg n="4a8c8cfa">
              Jag tror att regeringen skulle kunna göra en insats genom att
              bistå kommunerna så att elen kortsiktigt återigen kunde börja
              flöda i gatubelysningarna och det blev ljust i kommunerna. Det
              kan handla om både lån och om andra åtgärder. Vilka åtgärder det
              skulle kunna vara ska inte jag närmare gå in på, men jag tror
              att regeringen skulle kunna spela en roll.
            </seg>
          </u>
          <note type="speaker" n="54345995">
            Anf. 12 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-9396f22ec79cd488-6" n="7d909cc5">
            <seg n="a8d8168b">
              Herr talman! Det är mycket riktigt flera frågor i en och samma,
              och jag tycker att det är bra att Leif Pettersson engagerar sig
              i frågan. Det är alldeles utmärkt. Det är ju också en självklarhet
              att en riksdagsledamot från den regionen engagerar sig i detta.
            </seg>
            <seg n="e8a24923">
              Vad jag försöker säga är att regeringen mycket skyndsamt gjort
              en mängd saker för att möta den oro och lösa den tvist som finns.
              Dels pågår en tvist med kommunen om priset, och där kan vi inte
              ingripa. Där finns en lagstiftning som gäller. Dels handlar det
              naturligtvis om hela lagstiftningsdelen. Vad har vi för rättsliga
              möjligheter att ingripa? Där är jag förvånad över att den tidigare
              regeringen lät detta pågå så länge. Det var det jag syftade på
              med anledning av att Leif Pettersson tyckte att näringsministern
              nog hade gjort mer om det stått mer om detta i tidningarna. Jag
              utgår från att alla känner ett stort ansvar för att lösa situationen,
              och jag tror att det vi nu gör räddar en del framöver.
            </seg>
            <seg n="7861d412">
              Det sades också att det är viktigt att vi hittar andra vägar
              än lagstiftning. Det har gjorts försök. Det har förts rätt utförliga
              samtal med Ekfors Kraft på det här området, men de har inte varit
              framkomliga. Vi har många som äger nät, privata ägare, och det
              normala är att de sköter sig alldeles utmärkt. Det här är egentligen
              undantaget från den regeln.
            </seg>
            <seg n="f0dedfff">
              Vi har försökt komma fram förhandlingsvägen, diskussionsvägen,
              men inte lyckats. Det är därför vi måste ta ärendet till domstol,
              och det är därför vi nu säkrar ersättningen till dem som kan tänkas
              ta över den delen. Det är också därför vi går fram med lagstiftningsärendena,
              alltså för att inte hamna i en liknande situation framöver.
            </seg>
            <seg n="21fd5745">
              Vi har säkrat alla de delar som vi från regeringshåll kan säkra
              för att åstadkomma resultat. Ifall det finns ytterligare goda
              idéer om vad som kan göras i sammanhanget är jag naturligtvis
              mottaglig för dem. Jag har dock hittills inte fått några förslag
              som inte redan är prövade. Men jag välkomnar verkligen goda synpunkter
              och idéer i sammanhanget.
            </seg>
          </u>
          <note type="speaker" n="ef90eebd">
            Anf. 13 LEIF PETTERSSON (s):
          </note>
          <u who="leif_pettersson_4a04f8" xml:id="i-bd0c39ff77973188-2" n="bcbeba51">
            <seg n="5a4c0cb8">
              Herr talman! Vad jag menade med opinionsbildning och ifall detta
              hade skett i en annan del av landet var bara att vi ju sett i
              andra frågor att där opinionsbildarna bor, de som så att säga
              har medierna i sin hand, där är det också betydligt lättare att
              skapa tryck i en fråga, det må vara vilken fråga som helst. Exemplen
              är många från svenskt politiskt liv om vi går bakåt i tiden, och
              jag tror att det hade varit på samma sätt också i den här frågan.
              Om det sedan hade föranlett några andra åtgärder från ministerns
              sida eller inte kan inte jag veta, men jag är i alla fall säker
              på att trycket hade sett annorlunda ut om det inträffat där befolkningstätheten
              och närheten till den släckta gatubelysningen varit större.
            </seg>
            <seg n="19c9efad">
              Tvisten i sig kan man naturligtvis inte ingripa i. Det är självklart.
              Så länge den pågår och ärendet är draget inför domstol måste det
              ha sin gång. Så är det. Men temporärt, för att åter få gatubelysningen
              i gång, anser jag att det borde vara möjligt för kommunen att
              tillsammans med regeringens företrädare om det sedan är länsstyrelsen
              eller någon annan myndighet är naturligtvis upp till regeringen
              att avgöra kunna komma överens med företaget om vad som krävs
              för att tända gatubelysningen åtminstone under den tid det är
              mörkt, det vill säga fram till någon gång i april maj, för att
              därefter låta den lagliga processen ha sin gång. Det är ju också
              möjligt att det här kommer att fortsätta under hösten nästa år.
              Det är inte säkert att de här processerna är över. Jag tror alltså
              att det vore bra att förbereda sig på att vidta ytterligare åtgärder.
            </seg>
          </u>
          <note type="speaker" n="8b58c2c7">
            Anf. 14 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-9396f22ec79cd488-7" n="7d909cc5">
            <seg n="5235fa8f">
              Herr talman! Bekymret i den här frågan är att det inte har gått
              att komma fram till en förhandlingslösning tillsammans med kommunen,
              länsstyrelsen och andra, trots att vi verkligen har försökt. Det
              är därför vi måste ta till andra metoder. Jag har påskyndat den
              processen allt vad jag har kunnat. Jag har insett att vi inte
              kommer fram förhandlingsvägen utan att vi måste använda oss av
              lagstiftning. Vi ska nu se till att få en lagstiftning som gör
              att det här inte händer igen. Detta är vad jag har gjort. Det
              är väldigt viktigt att vi är tydliga med att det finns ett lagrum
              som vi kan utnyttja och att det också finns bolag som kan ta över
              det här elnätet när domen vinner laga kraft.
            </seg>
            <seg n="7522012b">
              Sedan säger Leif att det skulle ha varit annorlunda om opinionsbildningen
              hade varit starkare. Nu tycker jag ju att det här har uppmärksammats
              rätt väl, och det med rätta, när vi skriver 2007 och människor
              inte kan ha gatubelysningen på, eftersom det råder en tvist mellan
              det offentliga och ett privat nätföretag. Jag tycker alltså att
              det har varit en ganska stark opinionsbildning, även om jag anser
              att jag som näringsminister och ansvarig minister har en skyldighet
              att agera även utan opinionsbildning. Jag har i det sammanhanget
              inte följt några opinionsströmmar, utan jag har tittat på om folk
              har ström eller inte, om de törs gå ut på gatorna eller om de
              måste ha på sig säkerhetsvästar för att våga ta sig fram. Det
              är därför jag har varit så målmedveten i att försöka snabba på
              processen och se till att alla pusselbitar finns på plats så att
              vi verkligen kan argumentera för de människor som i dag är utan
              ström. Det har inte haft med opinionsbildning att göra utan med
              människors vardag.
            </seg>
            <seg n="927eed39">
              Jag hoppas att jag snabbt ska kunna återkomma med lagstiftningsförslag
              och att också domstolsförfarandet kommer att påskyndas så att
              man får tillbaka strömmen så snart som möjligt.
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="d8f32d89">
            8 § Svar på interpellation 2006/07:165 om en sammanhållen lärarutbildning
          </note>
          <note type="speaker" n="498e936a">
            Anf. 15 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-e9b31f748d82be68-0" n="8fba8908" next="i-8f514a8d60edd68d-0">
            <seg n="74a5138e">
              Herr talman! Rossana Dinamarca har frågat mig om jag kommer att
              verka för en förlängning av vissa examina inom lärarutbildningen
              så att de hamnar på avancerad nivå enligt den nya examensstrukturen
              och därmed ger behörighet till forskarutbildningen, samt vilka
              andra åtgärder jag kommer att vidta för att stärka forskningsanknytningen
              inom lärarutbildningen.
            </seg>
            <seg n="c5381778">
              Utifrån bland annat en ökad globalisering måste Sveriges universitet
              och högskolor erbjuda kvalitativt goda utbildningar som står sig
              väl i den internationella konkurrensen. Ett medel för att åstadkomma
              detta är det sedan 1999 pågående samarbetet inom Bolognaprocessens
              ram för ett europeiskt område för högre utbildning till 2010.
              Som ett led i internationaliseringen av den högre utbildningen
              och forskningen och arbetet inom Bolognaprocessen har en rad beslut
              fattats som påverkar högre utbildning.
            </seg>
          </u>
          <note n="7a301f41">
            På grundval av den tidigare regeringens förslag tog riksdagen
            i februari 2006 ställning till förslagen i Ny värld ny högskola
            . Lag om ändring av högskolelagen har utfärdats och ändringar
            i högskoleförordningen har beslutats. Förändringarna innebär bland
            annat en indelning av all högre utbildning i tre nivåer och att
            alla examina placeras på grundnivå, avancerad nivå eller forskarnivå.
            I besluten ingår också reviderade examensbeskrivningar. Förordningsändringarna
            omfattar även regler för tillträde till de olika nivåerna. Ändringarna
            skall tillämpas för utbildning efter den 1 juli 2007.
          </note>
          <u who="lars_leijonborg_b0c418" xml:id="i-8f514a8d60edd68d-0" n="8fba8908" prev="i-e9b31f748d82be68-0">
            <seg n="6a2fd41f">
              Den nya examensstrukturen innebär en ambitionshöjning och en
              ökad tydlighet för högre utbildning. För tillträde till avancerad
              nivå krävs i många fall en examen på grundnivå. För tillträde
              till utbildning på forskarnivå krävs en examen på avancerad nivå
              eller minst fyra års studier, varav ett år på avancerad nivå.
              Till dessa grundläggande behörighetskrav kan också komma särskilda
              behörighetskrav beroende på program, ämne och så vidare.
            </seg>
            <seg n="0ac83b19">
              Som en konsekvens av detta följer att lärarexamen inte längre
              automatiskt ger behörighet till forskarutbildning. Regeringen
              ser det som viktigt att lärosätena tillhandahåller utbildningsalternativ
              som gör att studenter från kortare program enkelt kan komplettera
              sina studier för att få grundläggande och särskild behörighet
              för studier på forskarnivå.
            </seg>
            <seg n="f04910cb">
              Reformeringen av den högre utbildningen innebär särskilda utmaningar
              för lärarutbildningen. Vad gäller lärarexamen framgick av riksdagens
              tillkännagivande med anledning av propositionen Ny värld ny högskola
              att regeringen ytterligare borde överväga lärarexamens inplacering
              i den nya examensstrukturen och återkomma till riksdagen i frågan.
              Ett omfattande beredningsarbete påbörjades i Regeringskansliet
              under förra regeringen. Den nuvarande regeringen har nyligen presenterat
              ett förslag till examensmål och nivåinplacering av lärarexamen.
              Detta remissbehandlas för närvarande och efter beredning av inkomna
              synpunkter avser regeringen att fatta beslut i frågan. Förslaget
              innebär en fortsatt sammanhållen lärarexamen med i allt väsentligt
              gemensamma examensmål. Kraven avseende kunskap och förståelse
              respektive färdighet och förmåga ställer fortsatt höga krav på
              forskningsanknytning av all lärarutbildning.
            </seg>
            <seg n="98998b52">
              Enligt det utsända förslaget kommer lärarexamen att kunna avläggas
              på grundnivå eller avancerad nivå beroende på poängomfattning
              och krav på fördjupning i ett ämne eller ämnesområde. Lärarexamen
              omfattande 180 och 210 högskolepoäng inplaceras på grundnivå och
              lärarexamen omfattande 240, 270, 300 och 330 högskolepoäng inplaceras
              på avancerad nivå. För lärarexamen med inriktning mot grundskolans
              tidigare år krävs en lärarexamen om minst 210 poäng med möjlighet
              att ta ut en examen på avancerad nivå om 240 poäng.
            </seg>
            <seg n="ab471627">
              Regeringen avser att inom kort tillsätta en utredning för att
              långsiktigt kvalitetssäkra lärarutbildningen.
            </seg>
            <seg n="6b1fc4f6">
              Rossana Dinamarcas andra fråga om vilka åtgärder jag kommer att
              vidta för att stärka forskningsanknytningen av lärarutbildningen
              kommer att behandlas i denna utredning, men jag kommer också att
              återkomma mera samlat till den här frågan i den forskningspolitiska
              proposition som man planerar att lägga fram 2008. Redan nu vill
              jag dock nämna det arbete som pågår i Utbildningsdepartementet
              för att ge möjligheter att forskarutbilda skolans lärare. Inom
              ramen för de 700 miljoner kronor som avsatts för läsåret 2007/08
              för att stärka lärares möjligheter till kvalificerad fortbildning
              ges också goda möjligheter för lärare att utbilda sig på forskarnivå.
            </seg>
            <seg n="db527456">
              Högskoleverkets utvärdering av lärarutbildningen visade att det
              fortfarande råder en påtaglig brist på forskningsanknytning i
              lärarutbildningen. Det är väsentligt för lärarutbildningens kvalitet
              att utbildningen når samma akademiska nivå som övriga professionsutbildningar
              i högskolan. En stärkt forskningsförankring kräver uppbyggnad
              av basresurser till forskning och forskarutbildning.
            </seg>
          </u>
          <note type="speaker" n="4be52b05">
            Anf. 16 ROSSANA DINAMARCA (v):
          </note>
          <u who="rossana_dinamarca_3249c7" xml:id="i-214dae1e62188919-0" n="491527bd">
            <seg n="2dee3690">
              Herr talman! Utbildningsminister Lars Leijonborg ger mig en ganska
              lång bakgrundsbeskrivning innan han kommer till det egentliga
              svaret på min fråga om han ska verka för en förlängning av vissa
              examina inom lärarutbildningen.
            </seg>
            <seg n="fd1df4f4">
              Svaret kom egentligen för några veckor sedan. Ministern kommer
              inte alls att verka för en förlängning tvärtom föreslår han att
              lärarutbildningen ska splittras upp. Ändå hävdar ministern att
              förslaget innebär en fortsatt sammanhållen lärarexamen, trots
              att det blir två olika nivåer och trots att de relaterar till
              olika kunskapsnivåer. Det kan jag inte tolka som något annat än
              att det faktiskt blir två olika utbildningar.
            </seg>
            <seg n="e720d574">
              Att regeringen föreslår att det blir två olika utbildningar är
              förvånansvärt med tanke på vad man har fört fram i sin skolpolitik.
              Ni har sagt att man måste lägga krutet på de tidiga åren, ni vill
              ha en läsa-skriva-räkna-garanti, ni ska införa nationella prov
              från årskurs 3, det ska bli betyg från årskurs 6, det ska utfärdas
              betygsliknande omdömen ännu tidigare och inte att förglömma: ordningsbetyg.
            </seg>
            <seg n="f38dfc2c">
              De lärare som ska få uppdraget ska i sin utbildning inte få lika
              goda kunskaper i att bedöma elevers kunskapsutveckling. Regeringen,
              i synnerhet Folkpartiet, har gjort sig känd för att ställa höga
              krav. Men regeringens förslag innebär försämringar och sänkta
              krav för de lärare som ansvarar för undervisningen i förskolan
              och i större delen av grundskolan. Om ni verkligen hade menat
              allvar med att satsa på utbildning hade ni ställt er bakom Vänsterpartiets
              förslag om att all lärarutbildning ska leda till examen på avancerad
              nivå.
            </seg>
            <seg n="c2460cea">
              Det som kanske är mest häpnadsväckande är att yrkeslärarna inte
              kommer att avkrävas mycket goda kunskaper i betygssättning eftersom
              de inte omfattas av det avancerade målet. Ni försvårar inte bara
              möjligheten för elever att få tillgång till en högre utbildning,
              ni sänker också kraven på deras lärare. Om man på riktigt vill
              verka för att höja kunskapsnivån bland eleverna måste vi också
              stärka kvaliteten vid lärarutbildningen, bland annat genom att
              förbättra forskningsanknytningen. Med en starkare forskningsanknytning
              ökar lärarnas förutsättningar att utifrån kunskaper som vilar
              på vetenskaplig grund arbeta så att alla elever får möjlighet
              att lära och nå målen.
            </seg>
            <seg n="3dd705ef">
              Högskoleverket har påtalat bristen på forskningsanknytning, särskilt
              vad gäller lärare med inriktning mot förskola och grundskolans
              tidigare år. Det fanns också kritik mot bristen på disputerade
              lärare. En uppdelning av lärarutbildningen får med all sannolikhet
              till konsekvens att det redan i dag otillräckliga antalet disputerade
              lärare kommer att reserveras för den avancerade nivån. Det utökade
              examensarbetet på avancerad nivå innebär också att behovet av
              kvalificerad handledning ökar drastiskt. Det är i dag problematiskt
              att skaffa kvalificerade handledare till examensarbeten på A-
              och B-nivå. Lärarutbildningen på grundnivå riskerar att dräneras
              på disputerade lärare. Förutsättningarna för att utveckla och
              förbättra lärarutbildningen försvåras avsevärt med regeringens
              politik.
            </seg>
          </u>
          <note type="speaker" n="234b973b">
            Anf. 17 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-0" n="8fba8908">
            <seg n="9d824d53">
              Herr talman! Bakgrunden är alltså att man ute i Europa har kommit
              överens om att dela in högskoleutbildningen i tre nivåer. Det
              är inte jag som har kommit på det utan det har man gjort i den
              så kallade Bolognaprocessen. Den fråga som Sveriges riksdag ställdes
              inför förra våren var om vi skulle vara med i den eller inte.
              Det bestämdes enhälligt att vi bör vara med i denna.
            </seg>
            <seg n="abb8e09e">
              Vad gör man då med lärarutbildningen, som vi i Sverige har byggt
              upp så att den naturligen inte kan läggas in i en av dessa nivåer
              utan ligger på två olika nivåer? Ett teoretiskt alternativ är
              det som Vänsterpartiet har fört fram, nämligen att de lärarutbildningar
              som nu är för korta bör förlängas så att alla hamnar på den avancerade
              nivån. Det skulle kosta 200300 miljoner kronor, och det finns
              inget beslutsunderlag för att en sådan förlängning är sakligt
              motiverad. Det man skulle uppnå med en sådan förlängning är att
              man skulle slippa problemet med att utbildningar inom det som
              vi i Sverige har kallat en sammanhållen lärarutbildning hamnar
              på olika nivåer.
            </seg>
            <seg n="b9297e49">
              Jag vill starkt understryka att jag inte alls känner igen mig
              när Rossana Dinamarca och andra i debatten säger att vi på något
              sätt sänker kraven på våra lärare. Tvärtom! Den kompromiss vi
              har kommit fram till jag hävdar att det förslag vi har skickat
              ut på remiss är en kompromiss mellan starkt motstridande intressen
              innebär att lärare som siktar mot att undervisa på grundskolans
              tidigare årskurser kan ta ut sin examen också på avancerad nivå.
              Det är i praktiken en förlängning av deras utbildning. Någon förkortning
              av en utbildning eller sänkta krav är det absolut inte fråga om.
            </seg>
            <seg n="9bfe5f47">
              Det är också viktigt att säga att de som läser och tar examen
              på grundnivå, men är intresserade av att så småningom bedriva
              forskarstudier, ska ha mycket goda möjligheter att göra det. Det
              nya systemet bygger på att man ska ha läst på avancerad nivå för
              att kunna forskarstudera. Därför är vi angelägna om att det på
              lärosätena finns sådana möjligheter att komplettera studierna
              på grundnivå att de blir en naturlig brygga över till forskarutbildningen.
            </seg>
            <seg n="b2034d4f">
              Denna fråga måste besvaras. Den lag som riksdagen antog enhälligt
              kräver av mig att före den 1 juli ha inplacerat all högre utbildning
              i Bolognasystemet. Si oder so måste frågan besvaras. Vi har kommit
              fram till att vi inte har 300 miljoner att satsa på att förlänga
              alla de korta lärarutbildningarna. Vi har landat på att framför
              allt öppna en ny möjlighet för dem som vill undervisa på grundskolans
              tidigare årskurser. Jag tycker att det är en bra kompromiss.
            </seg>
            <seg n="49d6b82e">
              Jag vill till sist tillägga att man naturligtvis kan överväga
              den generella förlängning som Vänsterpartiet talar för. Det kommer
              lärarutbildningsutredningen att få göra. När den är klar har vi
              möjligen underlag till att ta ställning till ett sådant beslut.
            </seg>
          </u>
          <note type="speaker" n="7188fe97">
            Anf. 18 ROSSANA DINAMARCA (v):
          </note>
          <u who="rossana_dinamarca_3249c7" xml:id="i-214dae1e62188919-1" n="491527bd">
            <seg n="f5aed339">
              Herr talman! Ministern säger att man ändå kan ta ut sin examen
              på avancerad nivå. Det stämmer inte. Det är inte sant, Lars Leijonborg.
              Om man går lärarutbildningen med inriktning mot grundskolans tidiga
              år kan man läsa upp sig. Men då behöver man 40 poäng på avancerad
              nivå. Det ger dig ändå inte rätten till en lärarexamen på avancerad
              nivå. Ja, det öppnar upp möjligheten för forskning, men det ger
              dig inte lärarexamen på avancerad nivå.
            </seg>
            <seg n="7c96ad2a">
              Ja, det kommer att kosta pengar. Men, Lars Leijonborg, under
              hela valrörelsen sade framför allt Folkpartiet att man ska lägga
              krutet på grundskolans tidiga år. Det är där man ser bristerna.
              Tyvärr är inte lösningen de förslag till repressiva åtgärder som
              man lägger fram nu. Det är väl utbildade lärare som är nyckeln
              till ökad kunskap i skolan. Hur är det möjligt att gå tillbaka
              till den gamla modellen med lågstadielärare med lite ytlig kunskap
              om allt möjligt? Hur är det möjligt inför framtidens skola som
              kräver mer kunskap och mer utbildning? Hur är det möjligt med
              denna kluvna lärarutbildning?
            </seg>
            <seg n="f240be46">
              Vi vet också att det snart kommer en stor kull med förskolebarn.
              Hur matchar man det med en ganska oflexibel lärarutbildning?
            </seg>
          </u>
          <note type="speaker" n="3d5cd37f">
            Anf. 19 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-1" n="8fba8908">
            <seg n="79f84de3">
              Herr talman! Jag tycker att både Rossana Dinamarca och en del
              andra använder överord i debatten. Man talar om att återgå till
              en lågstadielärarutbildning. Men det finns inget i detta som är
              en återgång.
            </seg>
            <seg n="44522075">
              Jag tycker att lärarutbildningsutredningen ska fundera på om
              den nuvarande lärarutbildningen är anpassad till den efterfrågan
              som finns i kommunerna. Sanningen är att en hel del kommuner fortfarande
              efterfrågar lärare som är tydligt inriktade mot de första årskurserna.
              Vi i Folkpartiet är inte främmande för att ta ett sådant steg
              som Rossana Dinamarca talar om, men det finns ingenting i detta
              som skulle vara ett steg i den riktningen. Tvärtom stämmer det
              vi gör nu väl med den retorik som Rossana Dinamarca åberopar,
              nämligen att just för att vi tycker att de första åren i grundskolan
              är så viktiga öppnar vi för en lärarutbildning som gör att lärarna
              hamnar på den avancerade nivån.
            </seg>
            <seg n="535ce0b5">
              Hittills har ju huvudvägen för lärare riktade mot de tidigare
              åren varit en examen på grundnivå. Men här öppnar vi alltså för
              att man också ska kunna ta en examen på avancerad nivå med den
              inriktningen.
            </seg>
            <seg n="604b86c7">
              Jag tycker att det stämmer väldigt väl med det som Rosanna Dinamarca
              har uppfattat, helt korrekt, att vi från regeringen betonar vikten
              av till exempel läsinlärning och över huvud taget vikten av de
              första skolåren.
            </seg>
            <seg n="8a14ee7f">
              Men att därav dra slutsatsen att alla förskollärare, alla fritidspedagoger
              och alla yrkeslärare måste ha en utbildning som ligger på avancerad
              nivå är ett steg som vi inte är beredda att ta på det beslutsunderlag
              som nu finns. Jag tvivlar på att det i något land i Europa är
              så att alla dessa kategorier har examina på den avancerade nivån.
            </seg>
            <seg n="b6ac0ca7">
              Jag tycker att den kompromiss vi har kommit fram till är väl
              avvägd. Vi får nu se vilka reaktioner vi får på det vi har skickat
              ut, men jag räknar med att det är ungefär på det här sättet som
              regeringens beslut kommer att se ut. När det klubbas kommer jag
              att dra en mycket tillfredsställd suck av lättnad. Mitt i alla
              dessa krångliga termer och poängtal finns det en verklighet som
              är mycket viktig, nämligen att svenska lärarstudenter behöver
              mer internationella kontakter. Det behöver bli vanligare att man
              läser en termin eller ett läsår utomlands. Det behövs fler utländska
              gäststudenter på lärarutbildningarna. Allt det där kommer att
              underlättas om också lärarutbildningen nu inordnas i Bolognasystemet.
            </seg>
          </u>
          <note type="speaker" n="540b70cd">
            Anf. 20 ROSSANA DINAMARCA (v):
          </note>
          <u who="rossana_dinamarca_3249c7" xml:id="i-214dae1e62188919-2" n="491527bd">
            <seg n="821a0ed4">
              Herr talman! Återigen upprepar utbildningsministern att man öppnar
              för en examen på avancerad nivå. Låt mig återigen understryka
              detta, ministern, att det öppnar inte för en examen på avancerad
              nivå. Det öppnar för att man kan ta 40 poäng på avancerad nivå
              och sedan har möjlighet till forskarutbildning. Men det ger inte
              en lärarexamen på avancerad nivå. Där är ministern fel ute.
            </seg>
            <seg n="a006169a">
              Det finns en skillnad på avancerad nivå och grundnivå annars
              hade inte den uppdelningen funnits. Den innebär framför allt att
              de som går på grundnivå kommer att vara sämre utrustade, bland
              annat därför att de saknar den naturliga forskningsanknytningen
              och möjligheten att ta till sig forskningsresultat som de kan
              använda i sin lärarundervisning. Dessutom ser vi alla de förslag
              som kommer på skolpolitikens område och som kräver mer av grundskollärare
              när det gäller bedömningar, betygsliknande bedömningar. Det finns
              ju inte på grundnivå i lärarutbildningen. Hur har ni tänkt rusta
              lärare för det uppdraget, som ni kanske ger dem, men förhoppningsvis
              inte?
            </seg>
            <seg n="35074c76">
              Den del som Lars Leijonborg inte har svarat så mycket på men
              som jag gärna skulle vilja att han tog tillfället i akt att svara
              på är problematiken med de disputerade lärarna. Det kom väldigt
              stark kritik från Högskoleverket när man granskade lärarhögskolan
              här i Helsingfors för examensarbetena och för att handledarna
              inte var disputerade. De få disputerade lärarna kommer sannolikt
              att finnas på den avancerade nivån. Vad händer då med kvaliteten
              för de lärare som finns på grundnivån?
            </seg>
          </u>
          <note type="speaker" n="4cc05480">
            Anf. 21 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-2" n="8fba8908">
            <seg n="567f81f9">
              Herr talman! Åsiktsskillnaderna mellan mig och Rossana Dinamarca
              är möjligen inte så stora som det i förstone kan låta. När det
              gäller dem som ofta kallas tidigarelärare håller jag med om att
              det är bra om de läser fyra år. Det stimulerar vi nu genom den
              möjlighet som vi öppnar. Det kommer att kosta en del, så man kan
              säga att det förslag som jag har skickat ut på remiss är en förlängning
              av lärarutbildningarna. Det kommer att kosta ett antal tiotal
              miljoner, beroende på hur många som väljer detta alternativ.
            </seg>
            <seg n="272c1b2b">
              Jag minns när den senaste lärarutbildningspropositionen lades
              fram i riksdagen. Då föreslog oppositionen att denna utbildning
              för tidigarelärare skulle förlängas, vilket också blev riksdagens
              beslut. Det är inte alls så att jag har någon ambition att de
              som undervisar de yngsta barnen ska ha kort utbildning. Det är
              mycket möjligt att Lärarutbildningsutredningen kommer att komma
              fram till att det är motiverat att förlänga den utbildningen för
              alla, att vi helt enkelt inte ska acceptera examen på grundnivå
              för dem som undervisar de yngsta barnen. Men det underlaget har
              vi inte i dag.
            </seg>
            <seg n="af8c0f9f">
              Vi är dessutom helt överens om att det är oerhört viktigt med
              kvalificerade, gärna disputerade, lärare i våra lärarutbildningar
              på såväl avancerad nivå som grundnivå. Där jobbar vi, som jag
              utvecklar i svaret, mycket för att höja kvaliteten. Ambitionen
              att ha mer forskningsanknytning i lärarutbildningen är vi fullständigt
              överens om.
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="78671c1e">
            9 § Svar på interpellation 2006/07:177 om ESS till Lund
          </note>
          <note type="speaker" n="a6eae708">
            Anf. 22 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-3" n="8fba8908">
            <seg n="ac9bffc3">
              Herr talman! Lars-Ivar Ericson har frågat mig vilka åtgärder
              jag avser att vidta för att ESS ska lokaliseras till Lund.
            </seg>
            <seg n="5be71407">
              Jag instämmer först och främst i att neutronforskning är ett
              viktigt forskningsfält i ett europeiskt perspektiv. Det finns
              sedan lång tid planer på att bygga en ny stor anläggning för neutronbaserad
              forskning i Europa i form av den så kallade European Spallation
              Source (ESS). Motsvarande anläggningar byggs för närvarande i
              USA och Japan. Det har från flera håll argumenterats för att Sverige
              ska erbjuda värdskap för ESS, och även Vetenskapsrådet och Vinnova
              har föreslagit att så bör ske.
            </seg>
            <seg n="b5f9d016">
              Det finns argument såväl för som emot att Sverige ska erbjuda
              värdskap för ESS. I Sverige finns det många forskningsområden
              som skulle kunna dra nytta av neutronbaserad forskning. Men det
              finns också miljömässiga aspekter som måste beaktas.
            </seg>
            <seg n="e3211191">
              Det är också ett faktum att ett svenskt värdskap för ESS skulle
              innebära ett betydande ekonomiskt åtagande där konstruktion och
              drift av anläggningen måste finansieras i samarbete med andra
              länder.
            </seg>
            <seg n="a9648472">
              Om Sverige beslutar sig för att erbjuda värdskap är Lund definitivt
              ett intressant lokaliseringsalternativ.
            </seg>
            <seg n="1964f458">
              Inom Regeringskansliet sker för närvarande en genomgång av förutsättningarna
              för en svensk intresseförklaring att vara värd för ESS. Jag räknar
              med att inom kort kunna redovisa regeringens uppfattning i frågan.
            </seg>
          </u>
          <note type="speaker" n="de86e691">
            Anf. 23 LARS-IVAR ERICSON (c):
          </note>
          <u who="jan_ericson_aca06f" xml:id="i-81d09ce882df0c9f-0" n="5ed17bf6">
            <seg n="4b5834df">
              Herr talman! Jag vill börja med att tacka utbildningsministern
              för svaret. Det gläder mig att ministern ser Lund som en tänkbar
              plats för ESS.
            </seg>
            <seg n="12ea5b9f">
              Det här är ett mycket intressant och spännande projekt. För mig,
              som inte är så tekniskt bildad, har arbetet med interpellationen
              fört mig in i en värld där jag har förstått att jag har mycket
              att lära. Jag har också efter inlämnandet av interpellationen
              fått reaktioner från olika håll och förstått att projektet inte
              är helt populärt i alla kretsar. Jag återkommer till invändningarna
              i mitt andra inlägg.
            </seg>
            <seg n="ab8dae5b">
              Jag vill peka på de positiva effekterna.
            </seg>
            <seg n="0080bfea">
              Anläggningen kommer att ha 500 fast anställda och besökas av
              5 000 forskare per år. Det innebär intäkter och sysselsättning
              för det lokala näringslivet i Lund och kommunerna runtomkring
              Lund.
            </seg>
            <seg n="e3a831a7">
              Vad har man då för nytta av ESS? Jo, tekniken vid ESS kan användas
              på såväl fasta ämnen som vätskor. Genom forskningen kan man få
              unik information om atomerna i ett material, exempelvis stål eller
              proteiner, hur det är uppbyggt och hur det fungerar. Och den informationen
              kan man då använda för att utveckla bättre mediciner med färre
              biverkningar, mer miljövänliga motorer och lättare och säkrare
              fordon.
            </seg>
            <seg n="6ecfc3e0">
              Thomas Lundström, forskare vid Astra Zeneca, beskriver användningen
              av neutronforskningen som en nyckel och som ett lås. Nyckeln är
              medicinen som ska utvecklas, och genom ljuset som fås vid spallationen
              kan man bildligt talat förstora låset så att man tydligare kan
              se hur låset är konstruerat och på det viset ta fram en nyckel
              som passar ännu bättre.
            </seg>
            <seg n="f265494a">
              Ja, forskningen vid ESS är värdefull och kan ge resultat som
              påverkar många industriområden läkemedel, elektronik, bil, materialteknik,
              livsmedel, pappersförpackning och så vidare.
            </seg>
            <seg n="44f7b2e8">
              Det har också en del statsfinansiella effekter. Sverige skulle
              som värdland bidra med ungefär 20 % av kostnaderna, och sedan
              skulle då EU-länderna och privata finansiärer stå för resten.
              Men man beräknar ändå att effekten av ökad sysselsättning och
              skatteintäkter skulle ge en inkomst av 5 ½ miljarder.
            </seg>
            <seg n="47f511ab">
              Ministern anger i sitt svar att det just nu pågår en genomgång
              inom Regeringskansliet och att ett svar väntas inom kort. Då kan
              det ju vara på sin plats att erinra lite om vad som har hänt tidigare.
              År 2004 fick Allan Larsson i uppdrag att utreda frågan. 2005 var
              utredningen klar, och man förväntade sig ett svar i slutet av
              2005. Under 2006 hände ingenting. Den förutvarande regeringen
              har ju ibland visat brist på handlingskraft. Nu står då vårt hopp
              till den nuvarande regeringen när det gäller att det ska hända
              någonting lite snabbare än vad den tidigare regeringen klarade
              av. Min slutfråga blir då: Vad innebär egentligen inom kort?
            </seg>
          </u>
          <note type="speaker" n="b6051b77">
            Anf. 24 ULF HOLM (mp):
          </note>
          <u who="ulf_holm_0cd69a" xml:id="i-fda03d5d75b380cc-0" n="1c4e0ccf">
            <seg n="fbfb850f">
              Herr talman! Tack så mycket för svaret, utbildningsministern!
              Jag är också glad för att Lars-Ivar Ericson ställde frågan om
              det här.
            </seg>
            <seg n="694df399">
              Det som jag kanske reagerar mest över är en del formuleringar
              som finns. Nu är jag medveten om att frågeställaren och utbildningsministern
              inte kommer från Lund, men att skriva att Lund har lämplig mark
              för byggnaden för ESS tyder på en viss brist på kunskap om hur
              det ser ut i Lund.
            </seg>
            <seg n="3b6cd83d">
              Den viktigaste invändningen, skulle jag vilja säga, är ju att
              det runt Lund finns åkermark som ligger på tio plus. Det är alltså
              en av de mest bördiga åkermarkerna i hela Sverige. Och att då
              bebygga ett område som är ganska stort det är 150 hektar som behövs
              för den här anläggningen är för mig ganska främmande, inte minst
              med tanke på att vi har en jordbruksminister som nu deklarerar
              att han ska tillsätta en utredning för att se hur åkermarken i
              Sverige ska räcka till när det gäller både mat och den diskussion
              som vi har om mer etanolframställning för bland annat bränsle.
              Hur ska vi få åkermark som räcker till? Då är det ganska konstigt,
              tycker jag, att säga att man kan ta 150 hektar av den mest bördiga
              marken i Sverige för att där lägga en forskningsanläggning.
            </seg>
            <seg n="73125474">
              Jag ska också säga att jag inte ger mig in på diskussionen om
              neutronforskning eller inte. Det är inte det som själva frågan
              gäller, tycker jag. Det kan finnas väldigt många goda argument
              för att den här forskningen är bra, och jag tycker inte att jag
              ska lägga mig i det som politiker. Jag vill ha fri forskning,
              och därför lämnar jag den diskussionen.
            </seg>
            <seg n="6b620ce1">
              Det är just lokaliseringen till Lundabygden som är det allvarliga.
              Hela det här området ligger också vid Kungsmarken, som är ett
              naturreservat, och man vet helt enkelt inte vilken miljöpåverkan
              detta kommer att ha. Jag vill därför fråga utbildningsministern
              om man tittar på andra lokaliseringar i Sverige förutom Lund när
              man nu gör den här beredningen i Regeringskansliet.
            </seg>
            <seg n="dc66c1fd">
              Vi kan ju se i svaret från utbildningsministern att Vetenskapsrådet
              och Vinnova har föreslagit att man ska bifalla det här. Men man
              har ju också Statskontoret, som i sitt remissvar 2005 avrådde
              från det. Det måste man också beakta. Framför allt var Statskontoret
              inne på de ekonomiska aspekterna, där man satte ett stort frågetecken.
            </seg>
            <seg n="ff7893e6">
              Har utbildningsministern varit i kontakt med andra EU-länder
              eller EU-institutionen för att säkerställa eventuell finansiering?
              Man säger att Sverige som värdland ska stå för 20 % av 10 miljarder
              i investeringskostnader. De flesta stora projekt, som detta, blir
              när man bygger dem mycket dyrare än man först föreställt sig.
              Så har det alltid varit när det gäller sådana saker. Hur mycket
              kommer staten att behöva punga ut med, och hur mycket kommer Lunds
              kommun att behöva betala?
            </seg>
            <seg n="1584b35f">
              Det gäller också miljöeffekterna. Den utredning som Lars-Ivar
              redogjorde för tar ju inte upp själva miljökonsekvenserna av det
              här. Det ska vara kvicksilver. Man ska ha en energiförbrukning
              som är lika stor som Lunds kommuns nuvarande årsförbrukning. Vad
              betyder detta i form av nya ledningar? Var ska energin tas från
              och så vidare? Därför är det viktigt att man gör en riktig miljökonsekvensutredning
              av det här, och vi ser gärna att Regeringskansliet utvecklar det
              här vidare innan man tar ställning.
            </seg>
          </u>
          <note type="speaker" n="8949b415">
            Anf. 25 CHRISTINE JÖNSSON (m):
          </note>
          <u who="christine_jonsson_12acf7" xml:id="i-8e936e8050366fa0-0" n="391c649f">
            <seg n="b91c5bf8">
              Herr talman! Precis som interpellanten Lars-Ivar Ericson ser
              jag positivt på ESS, och jag ser fördelar med den forskning som
              det ger för Sverige och Europa.
            </seg>
            <seg n="8b2cbf20">
              Jag är precis som Ulf Holm från Lund, och jag har kanske inte
              samma uppfattning om placeringens lämplighet som Ulf har. I den
              debatt som har varit har väl Miljöpartiet snarare varit tveksamt
              till anläggningen över huvud taget, och det har kanske inte handlat
              så mycket om lokaliseringsdiskussionen.
            </seg>
            <seg n="86b1e126">
              En etablering i Sverige skulle ge många forskningstillfällen
              för många olika forskningsgrenar samt också stärka Sveriges roll
              som forskningsnation.
            </seg>
            <seg n="d57f570f">
              För att inte Sverige ska bli omsprunget av andra nationer som
              också är intresserade av att få en anläggning av ESS storlek är
              det viktigt att ett positivt beslut kommer från regeringen om
              att Sverige vill bli värdland för en ESS-anläggning.
            </seg>
            <seg n="40b298c7">
              Öresundsregionen och Lund har förutsättningar för att ta emot
              anläggningen. Framför allt ser jag närheten till ett flertal universitet
              och högskolor samt också närheten till kontinenten, Kastrup med
              mera som de stora fördelarna för Öresundsregionen. Och både region
              Skåne och ESS-Scandinavia har ju också förordat en placering av
              en ESS-anläggning i södra Sverige.
            </seg>
            <seg n="0af1fc92">
              Trots att jag är Lundabo och tidigare kommunalpolitiker och har
              varit starkt inblandad i de här diskussionerna om placeringen
              av anläggningen är det kanske inte så viktigt för mig att konstatera
              att ESS är en lokal angelägenhet därför att det är det inte. De
              största effekterna kommer på regional och nationell nivå, och
              det ser man också på de anläggningar som är placerade bland annat
              i Grenoble i Frankrike.
            </seg>
            <seg n="050ae516">
              Jag hoppas att ministern kan lova oss att det ska komma ett beslut
              ganska snart. Beslutet, om det kommer, kommer då inte att ha effekt
              de närmaste åren, utan forskningsanläggningen kommer att komma
              till om ett antal år. Och då kommer alla de frågor som Ulf Holm
              hade angående planfrågor, miljöprövning, PBL, miljöbalken med
              mera att behöva diskuteras ytterligare. Men jag hoppas, som sagt,
              på ett positivt beslut från utbildningsministern och regeringen.
            </seg>
          </u>
          <note type="speaker" n="25668a67">
            Anf. 26 HANS WALLMARK (m):
          </note>
          <u who="hans_wallmark_d27c95" xml:id="i-9f68ba30b7b88a35-0" n="7d854438">
            <seg n="e0b07b06">
              Herr talman! Låt oss kanske först gratulera utbildningsminister
              Lars Leijonborg till en alldeles utmärkt debattartikel i dag!
              Det är nu inte föremålet för den här interpellationsdebatten,
              även om det finns all anledning att diskutera svensk mediepolitik,
              och jag tror att det finns skäl att återkomma till kammaren med
              det.
            </seg>
            <seg n="2b4985e8">
              När det gäller ESS tror jag att det är viktigt att inte betrakta
              detta som en fråga för Skåne. Det är inte en fråga för Sverige.
              Det är inte ens en fråga för Skandinavien, utan det här är en
              viktig fråga för Nordeuropa. Det här handlar om att samla kompetens
              och kunskap i ett närområde där Sverige och Lund är en del, där
              vi har Danmark, där vi har Nordtyskland och där vi har den kompetensförstärkning
              som nu sker i Tyskland i Hamburgregionen.
            </seg>
            <seg n="82692893">
              När vi diskuterar den här frågan ska vi inte betrakta den som
              en regional fråga. Vi ska inte ens betrakta den som en nationell
              fråga. Det här handlar om ett samarbete mellan flera länder och
              flera forskningsinstitutioner i Nordeuropa.
            </seg>
            <seg n="07f6dba3">
              Herr talman! Moderaterna har något som kallas Skånebänken, vilket
              talmannen kanske har träffat på någon gång. Det är alla de moderata
              ledamöterna från Skåne. Vi är för närvarande 15 stycken. I går
              var merparten av oss på besök i Lund. Vi fick information om ESS
              av företrädare för forskningssamhället.
            </seg>
            <seg n="9d8c8ed3">
              Genomgående för forskarna var att de betonade att den här frågan
              närmast har sjabblats bort av den svenska regeringen under de
              två föregående åren. Det är viktigt att det kommer ett klart besked,
              precis som interpellationsställaren säger till utbildningsministern.
              Det är viktigt att man nu kommer till skott, ja eller nej.
            </seg>
            <seg n="0e66a26f">
              Det är också tillsatt en speciell utredningsman, Allan Larsson,
              som möter stor respekt, både i Skåne och i forskningssamhället
              där man sätter en stor tilltro till vad han har kommit fram till
              och till den utredning som han har presenterat. Jag tror att det
              finns värdefull kunskap som Allan Larsson kan bidra med.
            </seg>
            <seg n="424bf12f">
              När det gäller ESS kan man i enkelhet försöka förklara det. Det
              har gjorts härifrån talarstolen. Ett sätt att ytterligare förklara
              vad det är för anläggning är att säga att det handlar om materialforskning,
              om att undersöka materialet. Man kan beskriva den nya anläggningen.
              Den kommer att ha samma förmåga som en kamerablixt om man jämför
              dagens kunskap med ett stearinljus. Man går från att kunna se
              med stearinljusets luxtal till kamerablixtens luxtal. Då förstår
              alla vilken enorm positiv sak det handlar om.
            </seg>
            <seg n="8cc8cb40">
              I dag denna morgon var jag på Ingenjörsvetenskapsakademien. Jag
              tror att jag var den enda riksdagsledamot som var där bland de
              120 deltagarna. Statssekreterare Peter Honeth var där och diskuterade
              med vd:n för Ingenjörsvetenskapsakademien Lena Treschow Torell.
              Då kom flera frågor upp från näringslivet om just den här typen
              av kompetenscentrum, om betydelsen av exempelvis ESS. Någon från
              näringslivet ställde just en sådan fråga till Peter Honeth om
              ESS och fick en spontan applåd från resten av publiken från näringslivet.
              Det handlade om vikten av att man får den typen av kunskapsinstitution
              till Nordeuropa.
            </seg>
            <seg n="1374dba2">
              Peter Honeth, utbildningsministerns statssekretare, sade att
              ett beslut kommer i närtid. Han trodde under våren. Det ser man
              också i det här svaret. Jag tror att det är viktigt att det svaret
              hålls, nämligen att man får ett svar, ett ja eller ett nej om
              Sverige vill ha värdskapet. Jag hoppas att man ska få den applåd
              upprepad som gjordes i dag på Ingenjörsvetenskapsakademien, att
              näringslivet verkligen ska applådera Lars Leijonborgs och regeringens
              besked om att konungariket Sverige i relation med de andra europeiska
              länderna säger att man vill vara värdnation för ESS med etablering
              i Lund.
            </seg>
          </u>
          <note type="speaker" n="bd20cabb">
            Anf. 27 CHRISTER NYLANDER (fp):
          </note>
          <u who="christer_nylander_37ae93" xml:id="i-3d0e9288e4360860-0" n="7b753e41">
            <seg n="49bb1b32">
              Herr talman! Det ser ut att bli en lång rad av skåningar som
              pratar i den här frågan, men det är viktigt, som Hans Wallmark
              säger, att konstatera att det inte är en skånsk fråga, inte enbart
              i alla fall. Jag skulle också vilja tacka för svaret. Jag tycker
              att det är härligt att se att det är en väldigt positiv grundton,
              särskilt då i sista meningen som är väldigt tydlig med att besked
              kommer inom kort. Vi hoppas väl alla att det beskedet ska bli
              positivt. För ESS är viktigt. Det är bra, som flera har sagt,
              för Europa. Det är dags att Europa lyfter fram positionerna när
              det gäller den här avancerade forskningen och sin förmåga att
              konkurrera med andra världsdelar om den globala ekonomins kaka.
            </seg>
            <seg n="962ad480">
              Medan vi diskuterar, och medan den förra regeringen funderade,
              har man nu börjat bygga tredje generationens spallationskällor
              i Japan och USA. För varje dag som vi inte fattar beslutet är
              det klart att Europa halkar efter.
            </seg>
            <seg n="2a3e455c">
              Även om jag delvis håller med Hans Wallmark om att det inte är
              någon nationell eller regional fråga måste man ändå konstatera
              att det har väldigt viktiga nationella och regionala effekter.
              Det är bra för Sverige om vi får en ESS-anläggning i Lund. Det
              blir den mest kraftfulla neutronkällan som finns. Det får effekter
              för materiallära, nanoteknologi, bioteknik, teknikvetenskap. Det
              handlar om, som Lars-Ivar Ericson sade, 5 000 gästforskare per
              år, och det blir naturligtvis massor med ringar på vattnet av
              en sådan etablering.
            </seg>
            <seg n="a7e9cbd5">
              ITPS, tror jag, kom med en rapport som visar att en etablering
              av ESS i Sverige skulle innebära en höjd tillväxt med några miljarder
              per år, och det är naturligtvis väldigt viktigt. Det är också
              en tillväxt som stärker Sveriges förmåga att konkurrera globalt
              i den tilltagande konkurrensen.
            </seg>
            <seg n="edbf9167">
              Man måste också säga att det skulle vara väldigt positivt för
              Skåne. Jag tror att det är viktigt för Sverige att satsa på den
              svenska sidan av Öresundsregionen. Nu när Öresundsregionen växer
              sig stark måste vi se till så att också den svenska sidan är stark
              och kan fånga upp så mycket som möjligt av den dynamik som finns.
              Skåne är redan starkt när det gäller forskning, högteknologi och
              medicin och skulle naturligtvis stärkas ytterligare av en sådan
              här satsning.
            </seg>
            <seg n="83166f9f">
              Det är klart att Ulf Holm och andra söker anledningar att säga
              nej. Men när man kommer vidare i den här processen måste naturligtvis
              hela etableringen gå igenom miljöprövningar. Man måste också fundera
              på vilka alternativ som finns till att använda kvicksilver till
              exempel.
            </seg>
            <seg n="72ca8049">
              Att få ESS till Sverige är viktigt, inte minst på sikt och kanske
              på väldigt lång sikt. Den förra regeringen drog den här frågan
              i långbänk. Som tidigare sagts hade förra finansministern Allan
              Larsson i uppgift att sondera läget som förhandlare. Han kom med
              en slutrapport, om jag minns rätt sommaren 2005. Strax efter att
              den rapporten kom inkom jag med en skriftlig fråga till Leif Pagrotsky
              om hur den dåvarande regeringen tänkte hantera det. Sedan dess
              har nästan ingenting hänt, från det att Allan Larssons rapport
              kom till dess att vi fick ett regeringsskifte.
            </seg>
            <seg n="e4bc16ed">
              Jag vill avslutningsvis säga att det känns ganska bra just nu
              att veta att vi har en regering som tydligt talar för att det
              behövs mer forskning i det här landet och också är beredd att
              se till att forskningsresurserna ökar. Jag är med anledning av
              Lars-Ivars fråga och ministerns svar mycket positivt inställd
              till att vi får ett snabbt svar och också att det svaret ska kunna
              bli positivt.
            </seg>
          </u>
          <note type="speaker" n="1f5330f0">
            Anf. 28 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-4" n="8fba8908">
            <seg n="9c7fefe2">
              Herr talman! Jag ska ärligt erkänna att innan den dag jag satte
              min fot på Utbildningsdepartementet hade jag inte hört talas om
              ESS. Men efter den dagen har jag hört väldigt mycket talas om
              det. Det är en av de frågor som jag har jobbat mest med faktiskt.
              Jag har haft kontakt med EU och de personer inom EU som jobbar
              med stöd till forskningsinfrastruktur. Jag har haft kontakt med
              den brittiska regeringen och den danska regeringen.
            </seg>
            <seg n="7dc334cc">
              Jag vill tacka alla deltagare i diskussionen. Alla inlägg är
              en del av den kunskapsuppbyggnad som behövs innan vi sätter ned
              foten.
            </seg>
            <seg n="4c4848c3">
              Allan Larsson kom med sin utredning. De flesta remissinstanser
              var positiva. Den förra regeringen landade ändå i att inte göra
              något åt frågan. Så måste man tolka det. Det fanns starka invändningar.
              En stark invändning var miljöaspekterna, kanske inte i första
              hand det som Ulf Holm betonar mest, markanvändningen i Skåne.
              Med tanke på alla golfbanor man anser sig ha råd med ska man väl
              kunna hitta någon mark för detta. Till exempel var det kvicksilveranvändningen
              och möjligen också elförbrukningen för anläggningen.
            </seg>
            <seg n="9f4e8a09">
              En annan invändning är pengarna. Det har sagts att det här kommer
              att vara det största byggprojektet i Skåne, om det nu hamnar där,
              sedan Öresundsbron. Det finns alltid intressenter som säger: Det
              där är bra. Det stöder vi. Men tycker de att det är så bra att
              de verkligen är beredda att stödja det med egna pengar?
            </seg>
            <seg n="74d39da6">
              När jag frågar vetenskapssamhället säger de flesta jag frågar:
              Det där är bra, men det får inte inverka på de befintliga forskningsanslagen.
              Då är frågan hur optimistisk jag kan vara att i regeringen utverka
              större forskningsanslag.
            </seg>
            <seg n="0d03cc88">
              Jag nämnde miljöfrågan och vill starkt understryka en aspekt
              som har framhållits av några övriga talare, inte Ulf Holm, nämligen
              att jag tror att man kan hoppas att en hel del av forskningsresultaten
              har positiva miljöeffekter. Tänk om vi skulle kunna komma framåt
              när det gäller materialforskningen så att vi till exempel när
              det gäller bilar skulle kunna få lika krocksäkra material men
              bara hälften så tunga! Vad skulle inte det betyda för minskad
              bränsleåtgång!
            </seg>
            <seg n="830ae38e">
              Och detta är bara ett exempel. Läkemedelsindustrin nämndes, och
              där är man mycket optimistisk om möjligheten att med hjälp av
              denna forskningsmetod denna fotoblixt, som Hans Wallmark kallade
              den; detta mikroskop, som andra jämförde den med; denna röntgenutrustning,
              som åter andra jämförde den med komma fram till viktiga vetenskapliga
              landvinningar.
            </seg>
            <seg n="e4497ec9">
              Jag har under de månader jag känt till detta lärt mig väldigt
              mycket. Jag har lärt mig ett par ytterligare fakta här i dag.
              Det är ett jättespännande projekt. Det känns dock väldigt ansvarsfullt
              att ta ställning för något som är så dyrt innan vi har en tydligare
              bild av hur det ska betalas och vet något mer om miljöeffekterna.
              Och även om vi skulle komma till ett ja ligger det förstås i detta
              ja att hela projektet måste ha en normal miljöprövning. Det kan
              alltså mycket väl bli så, även om vi säger ja nu, att det stoppas
              av miljöprövningen senare.
            </seg>
          </u>
          <note type="speaker" n="c05b2ba8">
            Anf. 29 LARS-IVAR ERICSON (c):
          </note>
          <u who="jan_ericson_aca06f" xml:id="i-81d09ce882df0c9f-1" n="5ed17bf6">
            <seg n="dba72786">
              Herr talman! Jag kan gå in lite på de argument för och emot som
              jag har fått ta emot under förberedelsen av denna interpellation.
            </seg>
            <seg n="388f2a2e">
              Någon har sagt att det är farligt med radioaktivitet. För att
              utreda säkerhetsfrågorna och riskerna vid byggnationen och driften
              av ESS gjorde man en säkerhetsanalys som visade att anläggningen
              kan byggas och drivas med mycket hög säkerhetsstandard.
            </seg>
            <seg n="be3b2533">
              Valet av målmaterial har också diskuterats. Det är inte avgjort
              ännu, men mycket tyder på att det skulle kunna bli kvicksilver.
              Ordet kvicksilver ger kanske inte de bästa associationer, men
              då ska vi lägga märke till att det kvicksilver som ska användas
              ska vara inneslutet i ett kärl med flera omgivande skyddslager.
              Den mängd kvicksilver som behövs kan man också hämta från de 1
              100 ton kvicksilver som redan finns i Sverige för slutförvaring.
              Det tillkommer alltså inte någon ny mängd kvicksilver.
            </seg>
            <seg n="48a86903">
              Energiförsörjningen har också diskuterats. ESS kräver nämligen
              mycket energi. Hur ska man klara det? Det kan ju bli kris för
              hushållen och övrig industri som behöver mycket energi. Då har
              man beräknat att ESS ska vara i drift ungefär 200 dagar om året.
              Däremellan behövs det driftsstopp och underhållsarbete, och det
              är fullt möjligt att förlägga detta till januari och februari
              då hushåll och övriga industrier förbrukar som mest.
            </seg>
            <seg n="69200cc9">
              Vi ska också lägga märke till att ESS ger ett energitillskott.
              I själva spallationsprocessen kommer en stor mängd värme att produceras,
              och denna överskottsvärme kan återanvändas via Lunds lokala fjärrvärmenät.
            </seg>
            <seg n="53591d86">
              Vidare kan jag trösta Ulf Holm med att det inte behövs 150 hektar
              utan snarare 100 hektar. Jag kan också ha en lite kluven inställning
              när det gäller marken och hoppas att man kanske kan använda något
              mindre bördig åkermark. Man kan ju ta hänsyn till att det finns
              samlokaliseringsmöjligheter med redan befintliga byggnader, vägar
              och parkeringsplatser så att markåtgången inte blir så omfattande.
            </seg>
            <seg n="ebba4a68">
              En annan intressant samarbetsmöjlighet är det vi kallar Maxlab
              4. Det är också en större forskningsanläggning som planeras i
              Lund. Den kännetecknas av att vara fjärde generationens forskningsanläggning,
              och man ska där jobba med någonting som heter synkrotronljus.
              Forskningen vid Maxlab 4 och ESS skulle kunna komplettera varandra,
              och därigenom har vi förutsättningar att bilda ett stort, nytt
              europeiskt centrum för materialvetenskap.
            </seg>
            <seg n="95ad93be">
              Det finns många argument för och emot ESS i Lund, men för mig
              överväger trots allt fördelarna. ESS framstår för mig som ett
              viktigt steg i utvecklingen för att ersätta den kärnreaktorbaserade
              teknik som skrämmer mig mer. Jag tänker också på vilka framgångar
              som kan nås inom biokemi, biofysik, geologi, medicin, kemi och
              materialvetenskap, framgångar som kommer många människor till
              del.
            </seg>
            <seg n="481cbee7">
              Jag hoppas att ministern i sitt nästa inlägg kan komma in lite
              närmare på själva tidtabellen.
            </seg>
          </u>
          <note type="speaker" n="1a618716">
            Anf. 30 ULF HOLM (mp):
          </note>
          <u who="ulf_holm_0cd69a" xml:id="i-fda03d5d75b380cc-1" n="1c4e0ccf">
            <seg n="d62b7488">
              Herr talman! Jag vill tacka utbildningsministern för följdsvaret,
              som var mycket mer innehållsrikt än det första svaret. Jag tyckte
              att det var intressant att du delgav oss riksdagsledamöter dina
              tankar och vilka kontakter du har haft.
            </seg>
            <seg n="ebf2e258">
              Jag vill dock påpeka att jag inte har tagit ställning till forskningen
              i sig. Jag kan mycket väl tänka mig att det finns väldigt bra
              argument för att det ska finnas en sådan här forskning. Det som
              jag vänder mig mot gäller just lokaliseringsfrågan och miljöfrågorna.
              Jag tycker att det är väldigt intressant och alltid lika konstigt
              att man först fattar ett beslut och därefter ser på vilka miljökonsekvenser
              det får. Jag tycker att det i princip är felaktigt.
            </seg>
            <seg n="69a897cc">
              Allan Larsson tittade enbart på arbetstillfällen och sådana saker
              i sin utredning. Jag tycker inte att det är det enda. Jag tycker
              att miljökonsekvenserna bör vara en naturlig del i en utredningsstudie
              som ligger till grund för regeringens beslut så att inte miljöargumentet
              kommer efteråt.
            </seg>
            <seg n="9af22994">
              Riksdagen har fastställt vilka mål vi ska ha när det gäller hållbar
              utveckling, och frågan är om detta kommer att ligga i linje med
              dem. Till exempel beslutade riksdagen 1991 att 75 % av användningen
              av kvicksilver ska vara avvecklad till 2010. Hur ska detta uppfyllas
              med 35 ton nytt kvicksilver?
            </seg>
            <seg n="c240ac2c">
              Vi har de nationella miljökonsekvensmålen, miljöbalkens hänsynsregler
              om lokaliserings- och hushållningsprincipen, kretsloppsprincipen,
              produktvalsregler etcetera. Detta måste ligga till grund för regeringens
              beslut och inte vara något som kommer i efterhand. Det är framför
              allt detta som jag kritiserar.
            </seg>
            <seg n="59ffc7a0">
              Jag vill ställa en följdfråga till utbildningsministern: Vad
              fick du för besked när du hade kontakt med EU och med, tror jag
              att du sade, brittiska myndigheter? Har de tittat vidare på saken?
              Har de kunnat peka i någon riktning gällande hur de ser på bland
              annat den ekonomiska aspekten av hela projektet?
            </seg>
          </u>
          <note type="speaker" n="a3af87a7">
            Anf. 31 CHRISTINE JÖNSSON (m):
          </note>
          <u who="christine_jonsson_12acf7" xml:id="i-8e936e8050366fa0-1" n="391c649f">
            <seg n="726352ab">
              Herr talman! Jag kan förstå både utbildningsministerns och regeringens
              tveksamhet till att fatta beslut och att det tar tid. Jag har
              naturligtvis full respekt för det, men jag hoppas att man kommer
              fram till något beslut ganska snart. För mig är det viktigast
              att beslutet fattas. Jag ser i det svar som utbildningsministern
              har lämnat här i dag att om det blir positivt menar man att södra
              Sverige och Lund är en bra placering. Det tycker jag är den positiva
              delen i det svar som har kommit i dag.
            </seg>
            <seg n="8dd262b0">
              När det gäller placeringen har jag inte alls samma uppfattning
              som Ulf Holm, och det är kanske inte så konstigt. Jag menar att
              just placeringen i västra Skåne gör att man kan få fördelarna
              med närheten till kommunikation, till Kastrup och till övriga
              universitet i Öresundsregionen. Det ger pluseffekter för forskningen
              och för hela landets forskningsdel som man behöver i ett så här
              stort projekt.
            </seg>
            <seg n="67182e76">
              Jag tycker också att det är fel att säga att man tar ny jord
              till det här. Det gör man, men samtidigt ska vi vara medvetna
              om att Lunds kommun redan i sina tidigare diskussioner har planerat
              detta som verksamhetsområde. Det är alltså bara en liten del av
              området som är nyplanerat för ESS. Kopplingen till biomedicin
              och Maxlab, som Lars-Ivar var inne på, är också positiv.
            </seg>
            <seg n="36394962">
              Jag tycker att man naturligtvis ska ha full respekt för både
              PBL och miljöbalken, och jag har samma uppfattning som Lars Leijonborg:
              Uppfyller vi inte miljökraven måste man säga nej av de skälen.
            </seg>
          </u>
          <note type="speaker" n="babc8806">
            Anf. 32 HANS WALLMARK (m):
          </note>
          <u who="hans_wallmark_d27c95" xml:id="i-9f68ba30b7b88a35-1" n="7d854438">
            <seg n="a1ca1a32">
              Herr talman! Vi hörde att Lars Leijonborg på ett väldigt fint
              sätt erkände sin okunskap om ESS innan han blev utbildningsminister.
              Då måste man ändå säga att trots att utbildningsministern verkar
              vara både medieintresserad och mediekunnig har han inte kunnat
              uppfatta den debatten. Det är någonting som åtminstone vi som
              företräder regionala intressen i Skåne självkritiskt borde notera,
              därför att det här har varit en fråga som man har haft en bred
              politisk enighet om nere i Skåne, med möjligtvis Miljöpartiet
              som ett lysande undantag och kanske Vänsterpartiet också. I övrigt
              har alla de stora partierna i Skåne varit överens om att inom
              ramen för Region Skåne driva frågan om ESS. Då är det tråkigt
              att inte en ledande politiker som Sveriges folkpartiledare har
              kunnat notera detta. Och det är ingen kritik som ska riktas mot
              Lars Leijonborg, snarare mot företrädare för de skånska intressena
              och den tidigare socialdemokratiskt styrda Region Skåne. Förhoppningsvis
              blir det här bättre nu.
            </seg>
            <seg n="f82dbc9b">
              Jag tror också att det är viktigt att man vet vad som efterfrågas.
              Det är ju en signal från Sverige gentemot de andra länderna i
              Europa om att vi är intresserade av värdskapet. Det är inte samma
              sak som att vi vet att ESS sedan kommer att etableras i Nordeuropa
              och i Lund utan det här är en första signal om att det finns någon
              utöver Spanien som hitintills har deklarerat att man är intresserad
              av värdskapet.
            </seg>
            <seg n="c5f7783a">
              Herr talman! Lars Leijonborg har visat sig vara en mycket framgångsrik
              alliansbyggare. Tillsammans med de övriga företrädarna för de
              borgerliga partierna har han byggt en slagkraftig allians som
              lett till valseger och regeringsskifte. Till det är han och Sverige
              att gratulera. Jag hoppas att han blir en lika framgångsrik alliansbyggare
              i sina kontakter med andra länder. En etablering av ESS kan inte
              ske med mindre än att vi lyckas bygga allianser med andra länder,
              med Tyskland och med Danmark.
            </seg>
            <seg n="fb3b1f8e">
              Därför skulle jag också vilja ansluta till dem som ställer en
              fråga till Lars Leijonborg: Vad har de här samtalen gett? Jag
              hoppas att det svaret innebär att det har byggts framgångsrika
              allianser till fördel för ESS, Sverige och Nordeuropa.
            </seg>
          </u>
          <note type="speaker" n="82b9f521">
            Anf. 33 ULF NILSSON (fp):
          </note>
          <u who="ulf_nilsson_15fa88" xml:id="i-2016eb41825f36c0-0" n="1ca60232">
            <seg n="ddd2e719">
              Herr talman! Det är svårt för ett litet land att bedriva världsledande
              forskning inom särskilt många områden. Visserligen har vi historiskt
              haft många utbildningsministrar som har sagt att Sverige ska vara
              en världsledande forskningsnation. I sanning ska vi väl vara glada
              om vi kan vara med bland de bästa, men det är sällan vi kan vara
              världsledande. Därför är möjligheten att bli värd för hela området
              materialforskning i modern kvalificerad mening, som kommer att
              bedrivas i Europa, naturligtvis en enorm möjlighet för Sverige
              och för svensk forskning, både forskningen inom det specifika
              området och naturligtvis också alla kringvetenskaper som kommer
              att utnyttja den här anläggningen.
            </seg>
            <seg n="dca78108">
              Det är klart att vi i Lund till övervägande del är väldigt positiva
              till det här. Det är 5 000 gästforskare om året, och det påverkar
              naturligtvis arbetstillfällena också. Men det handlar inte i första
              hand om Lund utan det handlar om svensk forskning. Det är därför
              alla forskare jag har mött över hela landet är väldigt positiva
              till att vi får den här anläggningen till Sverige. Det kommer
              att bli en tävlan. Det kommer att bli konkurrens. Spanien, sägs
              det, ligger väldigt nära att göra en avsiktsförklaring.
            </seg>
            <seg n="400777d3">
              Jag tycker att det är väldigt bra att regeringen arbetar aktivt
              med den här frågan. Och jag tycker också att det är väldigt bra
              att vi har fått besked om att utbildningsministern snart kommer
              att lämna ett besked om detta. Jag har själv ställt interpellationer
              till tidigare utbildningsministrar om de här frågorna och det
              har inte hänt någonting, som har synts utåt i alla fall, sedan
              Allan Larsson lade fram sin utredning 2005. Även om jag naturligtvis
              på, som jag tycker, mycket goda grunder hoppas på att det blir
              ett positivt besked är det i alla fall ett väldigt bra besked
              att regeringen kommer att ta tag i frågan snarast.
            </seg>
            <seg n="884db215">
              Det är så i Sverige att resurserna till forskning har halkat
              efter under ett antal år. Det är mycket kvar för att återupprätta
              de resurser som svensk forskning rätteligen ska ha. Men med den
              nya forskningspolitiken tar vi ett första steg i år. Så man kan
              ändå säga att svensk forskning vädrar morgonluft. Man skulle vädra
              ännu mer morgonluft om anläggningen ESS kom till Sverige och till
              Lund.
            </seg>
            <seg n="58e5506c">
              Avslutningsvis är naturligtvis miljöprövning viktig. Jag vet
              att mina kolleger både inom Folkpartiet och inom alla andra partier
              kommer att göra den sedvanliga miljöprövningen när det finns ett
              förslag och man ska ta ställning till bygglov i Lund. Det är ett
              myndighetsutövande som man sköter. Jag kan inte riktigt förstå
              invändningen att man borde göra det innan man har ett färdigt
              förslag. Nu handlar det om att vi hoppas att regeringen gör en
              avsiktsförklaring och att man påbörjar förhandlingar. Det finns
              ju inget färdigt bygge som vi kan miljöpröva. Men det ska naturligtvis
              göras.
            </seg>
            <seg n="a653d5e7">
              Det finns ingenting som talar för att själva arbetet och kretsloppet
              är miljöfarligt. Det är ju ett slutet system, och det är inte
              säkert att det blir kvicksilver. Men även om det blir kvicksilver
              kommer det aldrig att lämna anläggningen under dess livstid.
            </seg>
            <seg n="8e687c61">
              Däremot kan du ha andra synpunkter naturligtvis, att anläggningen
              bör ligga åt det ena eller andra hållet. Det ska naturligtvis
              prövas som allting annat. Men, Ulf Holm, det kan man inte göra
              förrän man har ett förslag.
            </seg>
            <seg n="b12d2c77">
              Dessutom sade Ulf Holm att det här är intressant forskning. Den
              är viktig. Då måste den ligga någonstans. När det inte finns några
              starka miljöskäl emot den tycker jag att det är ett ganska dåligt
              argument.
            </seg>
            <seg n="be9f2fd0">
              Vi ser fram emot att regeringen arbetar med detta, som vi hört
              utbildningsministern nämna här, och jag tänker för min del tillsammans
              med många andra från Skåne och alla forskningsintresserade följa
              den här frågan.
            </seg>
          </u>
          <note type="speaker" n="6af8a652">
            Anf. 34 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-5" n="8fba8908">
            <seg n="461aa49f">
              Herr talman! Det här är ett spännande projekt. Men det har genom
              åren också förekommit ett och annat stort projekt i Sverige som
              inte har blivit så lyckat, Stålverk 80 och sådant. När man är
              beslutsfattare måste man ju fundera på hur hållfasta de kalkyler
              är som nu presenteras. Flera av dem kommer från personer som har
              bundit sig väldigt hårt i detta projekt och är väldigt engagerade.
            </seg>
            <seg n="8895d757">
              Det talas om avskrivningstider. Men det bygger på att anläggningen
              under hela denna avskrivningstid utnyttjas så mycket som förespråkarna
              tror. Tänk om det efter några år uppkommer andra metoder för att
              bedriva den här forskningen som är billigare eller bättre och
              som gör att anläggningen inte alls har den beläggning som kalkylerna
              bygger på. Då står vi där med betalningsansvaret. Men de andra
              som har ställt i utsikt att de nog skulle kunna bidra kanske inte
              är lika entusiastiska längre.
            </seg>
            <seg n="d40ccee1">
              Vad gäller lokaliseringen vill jag säga att där förstås finns
              alternativ. Om Ulf Holm tycker att vi ska ha den här anläggningen
              men inte vill ha den på åkermark i Skåne kan du kanske engagera
              dig för ett alternativ i närheten av Arlanda. Det är väl det sannolika
              alternativet, för det här bör ligga vid en stor internationell
              flygplats. Det finns de med anknytning till Uppsala universitet
              som tycker att en lokalisering någonstans mellan Uppsala och Arlanda
              också vore mycket intressant.
            </seg>
            <seg n="8af0fcc4">
              Jag tycker väl att placeringen i Sverige egentligen är en annan
              fråga än om Sverige ska ha denna anläggning över huvud taget.
              Jag uppskattar engagemanget från Region Skåne och Lunds kommun.
              Men när vi sätter ned foten kommer nog placeringen i Sverige i
              det här skedet inte att vara någon avgörande faktor.
            </seg>
            <seg n="73c21e0e">
              Om man jämför med anläggningen utanför Genève, som Cern driver,
              är det en anläggning som är väldigt grundforskningsinriktad. De
              grunnar på vad som egentligen hände vid Big Bang och sådana saker.
              Det är ju jätteintressant, men det ger inte direkt nya exportprodukter.
            </seg>
            <seg n="ec0cd4f3">
              Den här anläggningen skulle, vad jag förstår, både kunna användas
              till intressant grundforskning och rätt mycket också till tillämpad
              forskning. Så sent som i går kväll talade jag med näringsminister
              Maud Olofsson om saken. Jag är angelägen om att också Näringsdepartementet,
              som ju har mer ansvar för den tillämpade forskningen, den industrinära
              forskningen, är djupt indragna i processen. Jag har också haft
              det uppe med alla partiledarna i alliansen och informerat dem.
            </seg>
            <seg n="489bb5f6">
              Jag kan säga att de internationella kontakterna hittills har
              varit mycket positiva. Britterna och danskarna ser positivt på
              att detta kommer till stånd. De tycker att Sverige är en naturlig
              lokalisering.
            </seg>
            <seg n="ee576ecf">
              Från EU:s sida är det känsligt. Det finns andra EU-länder, i
              första hand Spanien som har nämnts här, som också är intresserade.
              Signalen därifrån är att om det kommer en avsiktsförklaring från
              Sverige så kommer den att behandlas med stort intresse i Bryssel.
            </seg>
            <seg n="9849ac2e">
              Det är en mycket svår fråga. Vi jobbar intensivt med den. Jag
              håller helt med dem som säger att ett beslut bör komma so oder
              so mycket snabbt. Jag räknar med att inom någon månad sätta ned
              foten för regeringens del.
            </seg>
          </u>
          <note type="speaker" n="689c7013">
            Anf. 35 LARS-IVAR ERICSON (c):
          </note>
          <u who="jan_ericson_aca06f" xml:id="i-81d09ce882df0c9f-2" n="5ed17bf6">
            <seg n="a6d356ff">
              Herr talman! Jag tackar för beskedet. Att det sker inom någon
              månad tycker jag låter positivt. Vi måste se till att vi inte
              blir förbisprungna. I USA har man redan en sådan spallationsanläggning,
              och i Japan kommer det en år 2008.
            </seg>
            <seg n="7a723fb4">
              Det innebär att dessa länder kan ta över mycket av den ledande
              roll som Europa har inom just neutron- och materialforskning.
              Europa behöver en sådan anläggning för att vi ska kunna fortsätta
              det viktiga forskningsarbetet inom just dessa områden. Det skulle
              kunna bli en byggstart år 2010. År 2020 skulle anläggningen kunna
              tas i drift.
            </seg>
            <seg n="ec223d9b">
              Oavsett om ESS byggs i Sverige eller i något annat europeiskt
              land ska vi ändå vara med och finansiera själva bygget. Det är
              självklart.
            </seg>
            <seg n="b266660a">
              Med de orden vill jag tacka för debatten och önska lycka till
              i beslutsprocessen. Låt nu inte locktonerna från Uppsala och Arlanda
              få ministern att ändra sig, utan håll på Lund!
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="5a6a390c">
            10 § Svar på interpellation 2006/07:179 om kvalitet i högre utbildning
          </note>
          <note type="speaker" n="77e78e1d">
            Anf. 36 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-6" n="8fba8908">
            <seg n="4801389b">
              Herr talman! Magdalena Streijffert har frågat mig dels om jag
              avser att föreslå ett nytt resurstilldelningssystem, dels vad
              jag anser om att studenter arbetar vid sidan av studierna.
            </seg>
            <seg n="c2792d49">
              Våra universitet och högskolor ska erbjuda internationellt framstående
              utbildning med hög kvalitet. Ett centralt instrument för att nå
              detta mål är bland annat tilldelningen av resurser. Det finns
              en risk att dagens resurstilldelningssystem uppmuntrar till en
              betoning av kvantitet framför kvalitet. Högskoleverket har i utvärderingar
              av ämnen och program i flera fall skrivit om brister i kvaliteten
              på grund av bland annat resurstilldelningssystemet, särskilt när
              det gäller humaniora och samhällsvetenskap. Därför inriktar regeringen,
              till skillnad från den förra regeringen, sina satsningar på kvalitetsförstärkningar
              i stället för på en ökning av antalet studenter. Ett första steg
              togs i budgetpropositionen respektive i högskolornas regleringsbrev
              för 2007 genom att sammanlagt 255 miljoner kronor fördes över
              från tidigare planerade satsningar på flera platser till en kvalitetssatsning
              för humaniora, samhällsvetenskap, juridik och teologi.
            </seg>
            <seg n="5cbc0a63">
              Min uppfattning är att ett nytt resurstilldelningssystem bör
              vara konstruerat på ett sådant sätt att kvaliteten i utbildningen
              främjas. Redan den föregående regeringen tillsatte en särskild
              utredare för att se över resurstilldelningen till grundutbildningen.
              Resursutredningen har i tilläggsdirektiv fått ett vidgat uppdrag
              att föreslå ett reformerat resurstilldelningssystem även för forskning
              och utbildning på forskarnivå. Utredaren ska rapportera sitt uppdrag
              senast den 1 oktober 2007. Jag ser fram mot att ta del av utredningen
              och hoppas att den kan ge underlag för en förändring av hela den
              nuvarande strukturen för fördelning av resurser till universitet
              och högskolor i syfte att skapa större långsiktighet för lärosätena
              och på ett tydligare sätt koppla ihop resurser och kvalitet.
            </seg>
            <seg n="5d1329c0">
              När det gäller studiefinansieringssystemet är studiemedlen avsedda
              att i princip täcka rimliga kostnader för uppehälle och bostad
              samt andra nödvändiga utgifter såsom läromedel. Eftersom studiemedel
              endast lämnas under studietid finns möjligheter att till exempel
              under ferier arbeta och tjäna pengar. Att det finns goda ekonomiska
              och studiesociala förutsättningar är nödvändigt för att en student
              ska kunna bedriva sina studier framgångsrikt. Regeringen har aviserat
              sin avsikt att se över de studiesociala förutsättningarna för
              studenter. Hur detta ska ske bereds för närvarande i Regeringskansliet.
            </seg>
          </u>
          <note type="speaker" n="c7f99250">
            Anf. 37 MAGDALENA STREIJFFERT (s):
          </note>
          <u who="magdalena_streijffert_70b77d" xml:id="i-0a7bd1d68be6a710-0" n="ec2cbaac">
            <seg n="2806fde4">
              Herr talman! Jag vill inledningsvis tacka Lars Leijonborg för
              hans svar. Vi kan båda vara överens om att det är viktigt att
              Sveriges universitet och högskolor ska erbjuda internationellt
              framstående utbildning med hög kvalitet.
            </seg>
            <seg n="105d5389">
              En stor ideologisk skillnad mellan oss är att vi socialdemokrater
              vill erbjuda fler människor möjligheten att läsa vidare. Men det
              visar sig också att vi inte riktigt är överens om frågan om kvalitet
              i högre utbildning. Det är vad vi ska diskutera i dag.
            </seg>
            <seg n="4f00f3f0">
              Det är bra att den kvalitetssatsning som vi socialdemokrater
              har gjort ligger kvar och också att den fokuseras till de ämnen
              som behöver det mest. Under valrörelsen lovade alliansen att de
              pengar som vi socialdemokrater satsade på nya platser skulle ni
              lägga på kvalitet. Det är något som inte syns i den budgetproposition
              som ni har lagt fram.
            </seg>
            <seg n="80d5c8d4">
              Frågan om kvalitet i högre utbildning handlar inte bara om resurser.
              Det handlar också om hur de fördelas och vilka möjligheter som
              studenterna har att lägga ned tid på sin utbildning. Jag tänkte
              börja med att diskutera den aktuella frågan om studenternas ekonomiska
              förutsättningar för att kunna klara sina studier och lägga ned
              mer tid på dem.
            </seg>
            <seg n="26a45e03">
              Under frågestunden den 30 november här i kammaren fick jag möjlighet
              att ställa en fråga till finansminister Anders Borg. I valrörelsen
              lovade nämligen alliansen att höja studiemedlet för landets studenter.
              Beloppet varierade, men budskapet var tydligt: studiemedlet skulle
              höjas. Anders Borg gav mig följande svar: Det är nyttigt för studenter
              att pröva olika yrken. Det är nyttigt för sammanhållningen i vår
              samhällsstruktur att även studenter försörjer sig själva under
              studietiden. Det finns säkert undantag från det, men i grund och
              botten måste vårt samhälle bygga på att människor arbetar, även
              studenter som läser på högskola.
            </seg>
            <seg n="48881588">
              Även Fredrik Reinfeldt, Sveriges statsminister, svarade på frågan
              om studiemedelshöjning i söndagens Agenda i tv på liknande sätt:
              Det blir ingen höjning. I stället ska studenterna studera och
              ha ett jobb vid sidan av. Studenterna behöver helt enkelt lägga
              ned mer kraft och tid för att få ett extraarbete, enligt statsministern.
            </seg>
            <seg n="24d39cc5">
              Studier är eller ska vara en heltidssysselsättning. Många i dag
              har det väldigt svårt att få det att gå ihop ekonomiskt. Många
              klarar inte av att leva på sitt studiemedel.
            </seg>
            <seg n="177a4dfd">
              Det är glädjande att det finns en mångfald inom högskolan där
              var femte student har en arbetarbakgrund, en tredjedel av studenterna
              är över 30 år och en fjärdedel av studenterna har barn. Det gör
              också att alla inte har möjlighet att arbeta vid sidan av.
            </seg>
            <seg n="ec796d31">
              Enligt studentbarometern förra året, där drygt 9 000 studenter
              svarade, visade det sig att redan i dag jobbar hälften extra.
              En fjärdedel av dessa anser att extrajobbet går ut över studierna.
            </seg>
            <seg n="cdd8ab91">
              Detta påverkar i sin tur kvaliteten på utbildningen, eftersom
              studenterna måste lägga ned alltför mycket tid på extrajobb för
              att få till hyran i stället för sin utbildning. Det är extrajobb
              som väldigt sällan har något att göra med den utbildning man läser.
              Det är ofta arbete inom hemtjänsten, som kassabiträde eller liknande.
            </seg>
            <seg n="87b28e40">
              SFS, Sveriges förenade studentkårer, och Sveriges rektorer ger
              samma bild. Bättre ekonomi för studenterna leder till bättre kvalitet
              i utbildningen.
            </seg>
            <seg n="5cbef5f4">
              Herr talman! Om utbildningsministern menar allvar med att höja
              kvaliteten i högre utbildning måste också studiemedlet höjas så
              att alla studenter får en möjlighet att också studera heltid.
            </seg>
            <seg n="351dcc5f">
              I svaret skriver utbildningsministern att de studiesociala förutsättningarna
              för studenterna ska ses över, något som bereds i Regeringskansliet.
              Tidigare har utbildningsministern aviserat att det kommer en studiemedelshöjning
              någon gång under mandatperioden. Men det verkar som att utbildningsministern
              har fått ge vika för finansministerns och statsministerns åsikter.
            </seg>
            <seg n="bbb024e2">
              Håller utbildningsministern med om att högskolestudier ska vara
              en heltidssysselsättning för att man ska få bra studieresultat
              och en hög kvalitet i högre utbildning? Hur kommer i så fall utbildningsministern
              att arbeta för att detta ska bli verklighet?
            </seg>
          </u>
          <note type="speaker" n="2542e32c">
            Anf. 38 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-7" n="8fba8908">
            <seg n="1df85b7b">
              Herr talman! Det sker i år en satsning på kvalitet i högskolan.
              I budgetarbetet i höstas åstadkoms det beloppet genom att en planerad
              platsexpansion ställdes in. Jag anser att vi har fullföljt det
              vi sade före valet.
            </seg>
            <seg n="54e4bbf5">
              Det är naturligtvis inte en princip för evigheten att andelen
              svenskar som läser i högre utbildning nu är optimal.
            </seg>
            <seg n="8a816a98">
              Jag kan i ett längre perspektiv mycket väl tänka mig att det
              uppstår behov av en större andel högskoleutbildade. Men jag uppfattar
              att det finns ett mycket starkt stöd för att det som mest behövs
              i högskolan just nu är högre kvalitet i stället för fler studenter.
              För överskådlig tid har vi gjort det vägvalet.
            </seg>
            <seg n="e553796d">
              När det gäller att studera och arbeta samtidigt är det min uppfattning
              att varje student måste få träffa det valet själv, men när vi
              bestämmer studiemedlens storlek måste naturligtvis utgångspunkten
              vara att man ska kunna leva på studiemedlen. Man ska kunna ägna
              sig åt heltidsstudier och få det finansierat med hjälp av studiemedlen.
              När vi arbetade med alliansens valmanifest var allianspartierna
              överens om att det är möjligt att höja studiemedlen ytterligare
              under mandatperioden. De höjdes förra året en gång. Vi räknar
              med att kunna göra ytterligare en höjning.
            </seg>
            <seg n="b17657cf">
              Vår statsminister hade väldigt stor tur under sin studietid.
              Han fick ett arbete som innebar att han satt i en reception där
              egentligen ingen passerade. Han hade alltså mycket goda möjligheter
              att plugga på arbetstid. Det har lett honom till att argumentera
              för att det bör vara möjligt att kombinera studier och arbete
              på ett framgångsrikt sätt.
            </seg>
            <seg n="4a6f25e0">
              Alla har inte riktigt lika stor tur. Det finns också möjligen
              ännu mer krävande studier än de som vår statsminister bedrev.
              Jag tror också att vår statsminister håller med mig om att studiemedlen
              bör vara av sådan storlek att de medger heltidsstudier utan extraarbete.
              Det är inte så att vi planerar att sänka studiemedlen för att
              på det sättet driva ut människor i arbete.
            </seg>
            <seg n="901bf3ae">
              Jag kan dock slutligen hålla med om att det kan finnas argument
              för att kombinera studier och arbete, men min uppfattning är att
              varje student bör fatta det beslutet själv.
            </seg>
          </u>
          <note type="speaker" n="4409339b">
            Anf. 39 MAGDALENA STREIJFFERT (s):
          </note>
          <u who="magdalena_streijffert_70b77d" xml:id="i-0a7bd1d68be6a710-1" n="ec2cbaac">
            <seg n="b4af6d77">
              Herr talman! Det är väldigt intressant att utbildningsminister
              Lars Leijonborg och jag är mer överens i vissa frågor än utbildningsministern
              och statsministern.
            </seg>
            <seg n="9e465308">
              Det är alldeles självklart att om landets studenter inte har
              möjlighet att lägga ned tillräckligt med tid på sina studier försämras
              också studieresultaten och kvaliteten inom högre utbildning urholkas.
              Vi får väl hoppas att Anders Borg och Fredrik Reinfeldt lyssnar
              även på denna debatt och att det kanske blir en ändring i regeringens
              politik i denna fråga.
            </seg>
            <seg n="04c20edc">
              Som jag tidigare sade är det inte bara pengarna till studenterna
              som är viktiga för kvaliteten, utan också det system som bestämmer
              hur resurserna till Sveriges universitet och högskolor fördelas.
              Det har fått det sexiga namnet resurstilldelningssystemet, och
              det ska jag inte anklaga utbildningsministern för. Men det var
              den borgerliga regeringen i början av 90-talet som beslutade om
              systemet. I dag premierar det kvantitet i stället för kvalitet,
              precis som utbildningsministern säger i sitt svar.
            </seg>
            <seg n="0ba1ffd9">
              Resurstilldelningssystemet utgår från antalet studenter som läser
              på högskolan och om de klarar sina poäng. Detta har tyvärr lett
              till en negativ konkurrenssituation, där lärosäten tävlar mot
              varandra för att på så vis locka studenter till just sitt lärosäte.
              Samtidigt tenderar lärare att sänka kraven på studenterna för
              att fler ska klara sig igenom och för att lärosätena ska få sina
              pengar. Detta är inget som man kan lasta lärare eller lärosäten
              för, utan det är ett systemfel. Vi är alla överens om att det
              måste förändras.
            </seg>
            <seg n="2dba289c">
              Under förra mandatperioden tillsattes en utredning i denna fråga;
              den gjordes av Pia Sandvik Wiklund och gick ut på remiss. I våras
              gick remisstiden ut. Vi anser att det är viktigt att regeringen
              snarast föreslår ett nytt system, uppbyggt för att främja kvalitet
              inom högre utbildning och för att skapa en större långsiktighet
              hos lärosätena.
            </seg>
            <seg n="99c0c531">
              Det är därför tråkigt att höra i utbildningsministerns svar att
              regeringen inväntar hur utredningen om resurstilldelningen ska
              se ut för forskningen och för utbildning på forskarnivå. Denna
              del är naturligtvis också viktig, men de här två systemen är väldigt
              olika, och vi behöver inte vänta in den delen för att kunna föreslå
              ett nytt system för grundutbildningen. Jag tror att vi kan vara
              rörande överens om att denna förändring måste ske och också med
              vilken inriktning det nya systemet ska vara uppbyggt.
            </seg>
            <seg n="ab6f8096">
              Detta måste komma inom en snar framtid. Det har gjorts en utredning
              i frågan den har varit ute på remiss och nu måste regeringen lägga
              fram ett förslag till riksdagen. Många av de problem som finns
              på lärosätena med kvalitet i högre utbildning har med detta system
              att göra.
            </seg>
            <seg n="4f27b96e">
              Anser inte utbildningsministern att det var en så viktig förändring
              och så viktig fråga att han tycker att vi kan vänta ytterligare
              ett antal år innan detta system förändras?
            </seg>
          </u>
          <note type="speaker" n="935b779d">
            Anf. 40 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-8" n="8fba8908">
            <seg n="0b42bf93">
              Herr talman! Man ska inte hamna i ett dike där man säger att
              arbete vid sidan av studierna försämrar studieresultatet. Det
              är inte självklart att det finns ett sådant absolut samband. Det
              vore en förödande fördömelse av tiotusentals ungdomar i Sverige
              som faktiskt kombinerar studier och extraarbete på ett rätt framgångsrikt
              sätt. Att skicka signalen att vi avråder studenter från att arbeta
              extra tycker jag vore fel. Vi har landat på att vi med förtroende
              kan överlåta till varje student att avgöra om de ska jobba vid
              sidan om. Men när vi avväger studiemedlens storlek ska vi inte
              förutsätta att någon vill och har möjlighet att arbeta vid sidan
              om.
            </seg>
            <seg n="54063b3c">
              Det mesta i det här samhället kan skyllas på Socialdemokraterna,
              men just resurstilldelningssystemet tillkom under den förra, borgerliga
              regeringen. Det är dock inte riktigt så illa för min del som det
              kan tyckas, för sanningen är att Socialdemokraterna regerade i
              tolv år, mellan den senaste borgerliga regeringen och den nuvarande,
              och inte gjorde någonting åt resurstilldelningssystemet. Men vi
              är nu överens om, vad jag förstår, att det som nu gäller inte
              är särskilt lyckat.
            </seg>
            <seg n="3f1d0606">
              Jag tycker mig också förstå att Socialdemokraterna inte tycker
              att det utredningsförslag som kom häromåret är riktigt perfekt
              det heller. Den slutsats som vi har kommit till är att vi hoppas
              att den nu sittande utredaren, Dan Brändström, ska kunna ge oss
              förslag till ett bättre system. Det är av det skälet som vi inte
              har kunnat sätta ned foten i denna fråga än.
            </seg>
            <seg n="4ab2e5dc">
              Jag håller med om att ordet är osexigt, men tyvärr, höll jag
              på att säga, är det väldigt viktigt. Det optimala systemet bör
              uppmuntra dels kvalitet, dels en rimlig genomströmning. Man måste
              erkänna att den förändring som Per Unckel drev igenom i början
              på 90-talet tog sikte på ett problem som man då identifierade,
              nämligen att studierna tog för lång tid, att man borde stimulera
              högskolorna att se till att studenterna tog examen fortare. Men
              det blev inte optimalt. Det har blivit för mycket av utbildningsfabrik.
              Det är uppenbart att lärosätena prioriterar att kunna redovisa
              att många försvinner ut ur systemet, så att man på det sättet
              får del av den delen av anslaget, framför att se till studietiden
              används på ett sådant sätt att studenterna verkligen lär sig mycket.
            </seg>
            <seg n="caf781ab">
              Men jag är optimistisk. Jag tror att det ska gå att hitta ett
              bättre system och att jag ska kunna lägga fram ett sådant förslag
              till riksdagen, kanske under nästa år.
            </seg>
          </u>
          <note type="speaker" n="a17f025a">
            Anf. 41 MAGDALENA STREIJFFERT (s):
          </note>
          <u who="magdalena_streijffert_70b77d" xml:id="i-0a7bd1d68be6a710-2" n="ec2cbaac">
            <seg n="047ba221">
              Herr talman! Jag vill först säga, som jag sade i ett tidigare
              inlägg, att den enkätundersökning som Sveriges förenade studentkårer
              har gjort, en studentbarometer, visar på att många studenter känner
              att de försummar sina studier på grund av att de jobbar extra.
              Även annan forskning visar att ett arbete vid sidan av naturligtvis
              kan vara förödande för studieresultatet. Alla har, precis som
              du sade tidigare, inte samma tur som statsminister Fredrik Reinfeldt,
              som hade ett extra jobb där han kunde plugga under tiden.
            </seg>
            <seg n="19f5f5f8">
              När det gäller resurstilldelningssystemen såg den socialdemokratiska
              regeringen också det problem som fanns. Just därför tillsatte
              man en utredning, och det gick ut på remiss. Nu väntar vi på att
              det ska komma ett bättre förslag. Nu är det ju inte vi som sitter
              i majoriteten längre, utan det är Folkpartiet, Lars Leijonborg,
              och alliansen som har makten och som också måste visa på handlingskraft.
            </seg>
            <seg n="86d5f07e">
              Jag ska avslutningsvis tacka utbildningsminister Lars Leijonborg
              för denna debatt. Den är viktig, och jag hoppas att detta kommer
              att diskuteras ännu mer. Om Sverige ska kunna konkurrera på den
              globala marknaden måste vi satsa på utbildning, forskning och
              utveckling. För det behöver vi ger fler möjligheten att ta del
              av utbildning men det behövs också att den utbildning och forskning
              som ges håller hög internationell nivå.
            </seg>
            <seg n="4a4518c8">
              När det gäller studenternas ekonomiska och studiesociala förutsättningar
              hoppas jag, tillsammans med Sveriges studenter och lärosäten,
              att utbildningsministern lyckas ändra finansministerns och statsministerns
              åsikt i denna fråga och att vi får en höjning av studiemedlet
              under mandatperioden. I det önskar jag utbildningsminister Lars
              Leijonborg lycka till.
            </seg>
          </u>
          <note type="speaker" n="33f60d1a">
            Anf. 42 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-9" n="8fba8908">
            <seg n="c1aca689">
              Herr talman! Jag har diskuterat denna fråga, om studiemedlens
              storlek, dels med allianspartiledarna när vi förhandlade om vårt
              gemensamma valmanifest, dels mellan fyra ögon med finansministern.
              Regeringens besked är att vår bedömning är att det är möjligt
              och önskvärt att höja studiemedlen under denna mandatperiod. Det
              är det besked som gäller från regeringen. Jag håller med om att
              resurstilldelningssystemet är viktigt. Vi jobbar med frågan intensivt
              och räknar med att kunna sätta ned foten och komma med ett förslag
              till riksdagen så småningom.
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="8f0104a1">
            11 § Svar på interpellation 2006/07:192 om arbetslivsforskningens
            framtid
          </note>
          <note type="speaker" n="2621a544">
            Anf. 43 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-10" n="8fba8908">
            <seg n="87f783c7">
              Herr talman! Raimo Pärssinen har frågat mig vilka kontakter jag
              tagit med olika lärosäten och vad jag avser att göra för att återupprätta
              den svenska arbetslivsforskningens renommé.
            </seg>
            <seg n="cdf5c37c">
              Raimo Pärssinen har tidigare interpellerat i frågor rörande Arbetslivsinstitutets
              nedläggning och jag vill inledningsvis hänvisa till de besked
              som då lämnats av regeringen.
            </seg>
            <seg n="3c58799f">
              Regeringen tillför under 2007 och 2008 betydande forskningsresurser
              till bland annat universitet och högskolor. Lärosätena är självständiga
              i sina beslut om hur de vill disponera befintliga och framtida
              resurser. Det finns ingen anledning att tro annat än att en del
              av dessa ökade resurser också kommer att användas för forskning
              om arbetslivsfrågor.
            </seg>
            <seg n="0f6721f0">
              Utöver de direkta anslagen till lärosätena fördelas statliga
              forskningsmedel via forskningsråd och Verket för innovationssystem
              (Vinnova). De enskilt största statliga finansiärerna av svensk
              arbetslivsforskning är Forskningsrådet för arbetsliv och socialvetenskap
              (FAS) och Vinnova, som 2007 disponerar omkring 1,7 miljarder kronor
              för stöd till forskning och utveckling. Dessa finansiärer fattar
              beslut om medelstilldelning efter att ha prövat inkomna ansökningar
              utifrån vetenskaplig kvalitet, samhällsrelevans respektive betydelse
              för svensk innovation. Delar av arbetslivsforskningen bedrivs
              med dessa förutsättningar.
            </seg>
            <seg n="8b904319">
              För att underlätta för enskilda forskare och doktorander får
              Arbetslivsinstitutet använda 60 miljoner kronor för att lämna
              bidrag till annan organisation för sådan forskningsverksamhet
              som bedrivs av institutet.
            </seg>
            <seg n="02d6cbe4">
              FAS kan också komma att i några fall, efter särskild prövning,
              ge förutsättningar att fullfölja projekt som i dag har projektmedel
              från FAS.
            </seg>
            <seg n="6fae0700">
              Renomméet för de svenska forskarna inom arbetslivsforskning bygger
              givetvis på de vetenskapliga prestationerna och på hur forskningsfältet
              står sig mot annan forskning. Arbetslivsinstitutets avveckling
              bygger på uppfattningen att forskning inte ska detaljstyras politiskt
              utan utvecklas bäst i konkurrens, och att därmed forskare inom
              arbetslivsområdet, i likhet med vad som gäller för andra forskningsområden,
              får söka medel i konkurrens.
            </seg>
            <seg n="2012d000">
              Min bedömning är att dessa forskare, efter många års fast basfinansiering,
              bör kunna hävda sig väl i konkurrensen om medel från forskningsråd
              och andra finansiärer.
            </seg>
          </u>
          <note type="speaker" n="d88664ce">
            Anf. 44 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-0f070c57736c0860-0" n="43b69046">
            <seg n="f1efc820">
              Herr talman! Först vill jag tacka statsrådet för svaret. Jag
              tackar även för de tidigare engagerade inlägg under dagen som
              handlat om forskning. Neutronforskning har varit uppe här, och
              även forskning om lärandet. Allt detta är viktiga saker. Nu övergår
              vi till ett nytt område. Det handlar om forskning om arbetslivet.
            </seg>
            <seg n="ba1dccdb">
              Här ter sig ju saken på ett annat vis. Statsrådet säger att regeringen
              ökar på anslagen till forskning kraftigt. Man gör en kraftig satsning.
              Den fråga som man skulle kunna ställa är: Stämmer det med verkligheten
              om vi vänder oss till alla forskare som sysslar med arbetslivsforskning?
              Vi vet att man ska minska med ungefär 300 miljoner på det området.
              Djurskyddsmyndighetens forskning ska minska med 30 miljoner och
              Integrationsverkets med tio miljoner. Totalförsvarets forskningsinstitut
              ska minskas med 150 miljoner. Inalles betyder det här, tyvärr,
              att det under forskningsminister Leijonborgs mandatperiod, härifrån
              räknat, blir ungefär 1 miljard kronor mindre till forskning.
            </seg>
            <seg n="7a28efde">
              I svaret hävdar statsrådet att Forskningsrådet för arbetsliv
              och socialvetenskap disponerar 1,7 miljarder kronor tillsammans
              med Vinnova. Ja, det kan ju stämma. Men vad statsrådet inte säger
              är att alla arbetslivsforskare i Sverige konkurrerar om endast
              25 miljoner kronor från Forskningsrådet för arbetsliv och socialvetenskap
              och ungefär 1020 miljoner kronor från Vinnova. Då är det ju lätt
              att gömma sig bakom den stora siffran på 1,7 miljarder, som i
              verkligheten ser annorlunda ut. Sanningen ligger väl närmare det
              svar som kommer senare att FAS i några fall efter särskild prövning
              kan komma att ge förutsättningar för att fullfölja projekt som
              i dag har projektmedel från FAS.
            </seg>
            <seg n="5ec0a49f">
              De 60 miljoner kronor som också nämns i svaret, som Arbetslivsinstitutet
              ska kunna lämna som bidrag till en annan organisation för att
              fortsätta forskningsverksamhet, räcker inte långt. Jag ska ge
              ett exempel på detta. Universiteten räknar med att det tar ungefär
              tre år för en forskare från Arbetslivsinstitutet att etablera
              sig på universitetet. Det innebär en kostnad på ungefär 3 miljoner
              kronor per forskare.
            </seg>
            <seg n="2e126109">
              Om vi räknar rent matematiskt räcker det alltså till ungefär
              20 forskare och doktorander. Men vad händer med de övriga, som
              är det stora flertalet? Bedömningen som statsrådet gör är att
              forskarna kommer att kunna hävda sig väl även i framtiden. Men
              är det inte lite jag vet inte vad jag ska välja för ord här, statsrådet
              att göra entré som forskningsminister genom att slå undan förutsättningarna
              för 150 forskare i landet? Det är också en väl erkänd forskning
              internationellt sett.
            </seg>
            <seg n="aa760c75">
              Jag frågade också om Sveriges renommé. Då måste jag konstatera
              att statsrådet tyvärr måste ha missuppfattat den frågan. Jag frågade
              om landets renommé, inte om forskarnas. Den är ju väl erkänd.
              Det vet vi ju när vi har sett all uppvaktning globalt sett, erkännandet
              till den spets som svensk forskning om arbetslivet finns inom.
              Jag frågade om Sveriges renommé, och det svaret har vi ännu inte
              fått.
            </seg>
            <seg n="04e164d2">
              Slutligen hänvisade statsrådet i svaret till att de tidigare
              besked som regeringen har lämnat gäller. Då kommer en fråga. Arbetsmarknadsminister
              Littorin sade i en interpellationsdebatt den 9 november att de
              internationella protesterna från alla världsdelar beror på att
              de protesterande redan är inblandade i forskningsprojekt som är
              finansierade av Arbetslivsinstitutet. Min fråga blir då: Vilken
              grund har regeringen för ett sådant ställningstagande?
            </seg>
            <seg n="12228f3d">
              Anf. 45 STEFAN WIKÉN (s):
            </seg>
            <seg n="62867e25">
              Herr talman! Herr statsråd! Jag tycker att Raimo Pärssinens frågor
              till utbildningsministern är väldigt viktiga, och jag tycker att
              utbildningsministerns svar är intressant även om jag har svårt
              att känna mig riktigt tillfreds med svaret.
            </seg>
            <seg n="ecab5f9f">
              Jag noterar att utbildningsministern inte har gjort som sin statsrådskollega
              Littorin och pekat på att stark forskning inom det här området
              behövs. I stället påpekar han att den här forskningen ska ske
              i konkurrens och att överflyttningen beror på detaljstyrning.
              Jag är egentligen intresserad av att höra om det finns exempel
              på detaljstyrning som gör att just den här forskningen skulle
              vara speciell?
            </seg>
            <seg n="272cf9dd">
              Om frågan är att det inte känns bra att ha det i ett institut,
              men att forskningen är viktig blir frågan: Är det inte i så fall
              bakvänt att hantera det så att man slår undan benen för 200 forskare
              och att de sägs upp? Dessutom splittrar det befintliga forskningsmiljöer.
            </seg>
            <seg n="8c7f8743">
              För mig känns det lite märkligt.
            </seg>
            <seg n="6f04725f">
              Jag känner rätt väl till ALI i Östersund och den forskning som
              sker där, framför allt inom regionala och lokala utvecklingsprocesser.
              Där har det varit ett väldigt medvetet arbete att lägga ett pussel
              tillsammans med Mittuniversitetet, Glesbygdsverket, ITPS och Nutek.
              Den sammantagna miljön har varit väldigt bra och de sammantagna
              satsningarna har gett en bra forskningsmiljö.
            </seg>
            <seg n="ca253198">
              Det har inneburit att ALI i Östersund är den svenska grenen av
              Cirecs huvudman i Sverige. Det är en internationell nätverksorganisation
              för att forska och utveckla den kooperativa och offentliga ekonomin.
            </seg>
            <seg n="2fb8fed9">
              Det har också inneburit att det har vuxit fram förhoppningar
              om ytterligare etableringar omkring den regionala forskningen
              som handlar om situationen för glest befolkade områden. Det har
              inte minst uppmärksammats i EU som har getts goda förhoppningar.
              Det här är ett ordentligt avbräck.
            </seg>
            <seg n="699d1ec1">
              Det Raimo lyfter fram om det internationella renomméet är därför
              väldigt viktigt.
            </seg>
            <seg n="15067dd3">
              Det är mycket lätt att slå undan benen på befintliga forskningsmiljöer
              och samarbetet med andra. Det tar tre år, som Raimo säger, att
              etablera sig. Det är lätt att slå undan det. Det tar mycket längre
              tid att bygga upp.
            </seg>
            <seg n="b1e18e81">
              Man kan inte låta bli att slås av tanken att det finns ett samband
              mellan detta och de mycket stora förändringarna i arbetsmarknadspolitiken.
              Jag hoppas att det inte finns något samband, men de som tittar
              på frågan kan inte annat än slås av den tanken.
            </seg>
            <seg n="8cc827e9">
              Avslutningsvis ska jag fråga ministern om det ändå inte är lite
              genant att som ny forsknings- och utbildningsminister säga upp
              200 forskare, slå sönder en verksamhet och forskningsmiljö som
              byggts upp sedan 1995 och som dessutom har ett internationellt
              erkännande. Sverige och Portugal blir då de enda länderna i Europa
              som inte har ett särskilt institut för arbetslivsforskning.
            </seg>
          </u>
          <note type="speaker" n="06719adf">
            Anf. 46 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-20f9327f8b2b1a49-0" n="27b32071" next="i-845604bc7e572892-0">
            <seg n="c0fe3d94">
              Herr talman! Arbetslivsinstitutet och dess verksamhet har ju
              engagerat oss. Det har varit flera interpellationer, frågor och
              skriftliga frågor kring detta eftersom den är så oerhört viktig.
              Arbetslivsforskning, arbetsliv, företagshälsovård, skyddsombud,
              vidareutbildning och forskning inom arbetslivet är intressant.
              Det är livsviktigt och det är viktigt för utvecklingen. Det visar
              inte minst det oerhörda internationella engagemang som har lyfts
              fram i samband med att man aviserade att Arbetslivsinstitutet
              i Sverige skulle läggas ned.
            </seg>
            <seg n="a0ea0bb0">
              Man har också sagt att det är viktigt att det även i fortsättningen
              finns en arbetslivsforskning och att den är av hög kvalitet. Man
              menar dock att den ska utföras någon annanstans, på universitet
              och högskolor. Då blir naturligtvis den första frågan: Varför
              ska man riva upp något som visar sig vara bra? Det här ju en del
              av den tillämpade forskningen som ändå ger bra resultat och bra
              resurser. Det har också gett möjlighet till ett vidare engagemang
              kring dessa frågor internationellt. Det finns ett oerhört stort
              värde i det. Det finns också ett stort värde i att man har en
              sammanhållen forskning.
            </seg>
            <seg n="cde616cd">
              Det känns väldigt tungt när beskedet och beslutet kommer att
              alla anställda ska bort från Arbetslivsinstitutet. Det är inte
              bara så att folk förlorar sina jobb, utan det är framför allt
              forskningen och den inriktningen som går till spillo.
            </seg>
            <seg n="1c15b63b">
              Att lägga ned ALI utan att flytta över forskningsmiljöerna i
              sammanhållet skick till universitet kommer att innebära att kunskapsmiljöerna
              försvinner i ett nafs. Det är väl inte så man tar till vara och
              utvecklar framgångsrik forskning med internationell konkurrenskraft.
            </seg>
            <seg n="1ccb116b">
              Det finns oerhört mycket som man vill fråga om och vidareutveckla
              i detta. Vi har som sagt haft många debatter om detta.
            </seg>
            <seg n="b27843af">
              Sven Otto Littorin har i en tidigare debatt sagt så här: Jag
              är inte rätt person att bedöma forskningens innehåll och kvalitet.
              Jag är inte rätt person att göra den styrningen.
            </seg>
            <seg n="5481b9b3">
              Då går naturligtvis frågan till forskningsministern: Hur ser
              forskningsministern på detta och på vikten av att man har en sammanhållen
              forskning när det gäller denna verksamhet och inte styckar upp
              den på flera delar?
            </seg>
            <seg n="574ef20a">
              Det berör 400, men det är forskningsresultatet i sin helhet som
              är det väsentliga i sammanhanget. Då betyder en sammanhållen forskning
              oerhört mycket.
            </seg>
            <seg n="c7eab7a1">
              Byråkrati och dylikt har tidigare åberopats i sammanhanget. Jag
              tycker att man måste se till att rätt människor gör rätt saker.
              Där må ju också sammanhållningen betyda mer för resultatet. Därför
              håller inte det argumentet.
            </seg>
          </u>
          <note n="2fa9b77c">
            Ajournering
          </note>
          <note n="50d40b43">
            Kammaren beslutade kl. 15.57 på förslag av talmannen att ajournera
            förhandlingarna till kl. 18.00.
          </note>
          <u who="sylvia_lindgren_b0e7c9" xml:id="i-845604bc7e572892-0" n="27b32071" prev="i-20f9327f8b2b1a49-0">
            <seg n="40e3b9ef">
              Återupptagna förhandlingar
            </seg>
          </u>
          <note n="a37b5cb4">
            Förhandlingarna återupptogs kl. 18.00.
          </note>
          <note n="96d06ef6">
            11 § (forts.) Svar på interpellation 2006/07:192 om arbetslivsforskningens
            framtid
          </note>
          <note type="speaker" n="53c5bbf2">
            Anf. 47 PETER HULTQVIST (s):
          </note>
          <u who="peter_hultqvist_c9866b" xml:id="i-0af10a3a39691200-0" n="29068561">
            <seg n="9fe29417">
              Fru talman! Jag skulle vilja börja i en helt annan ända. När
              jag slutade som kommunalråd i Borlänge den 1 maj år 2006 fick
              jag en bok av Bruno Blomqvist, kommunstyrelseledamot för Folkpartiet
              i Borlänge med en personlig hälsning från Lars Leijonborg där
              han hoppades att jag skulle trivas med riksdagsarbetet. Och jag
              kan meddela att jag trivs alldeles utomordentligt bra.
            </seg>
            <seg n="9a1dc9b5">
              Jag ska sedan gå över till sakfrågan. En ropandes röst i den
              borgerliga öknen. Lennart Levi, professor emeritus i psykosocial
              arbetsmedicin, skriver följande i Kommunalarbetaren:
            </seg>
            <seg n="13a42d06">
              Överbelastning. Underbelastning. Felbelastning. För några veckor
              sedan offentliggjorde Försäkringskassan sin rapport om allas vår
              gemensamma skuld till våra 554 100 förtidspensionärer. Den uppgår
              till ett närmast ofattbart stort belopp 776 miljarder kronor.
              En av orsakerna till allt detta återfinns i vårt arbetsliv.
            </seg>
            <seg n="dff5e826">
              Sedan målar han upp en bild av att det måste finnas ett aktivt
              arbetsmiljöarbete, och skriver följande:
            </seg>
            <seg n="2cbecf4a">
              Men skapar man ett sådant genom att lägga ned Arbetslivsinstitutet
              och minska anslaget till Arbetsmiljöverket? Nej, inte om man inte
              samtidigt planerar för en nystart på arbetsmiljöområdet.
            </seg>
            <seg n="766b8275">
              En ropandes röst i den borgerliga öknen. Den här mannen vet vad
              han talar om. Han har jobbat med frågorna, begriper sig på forskningsmiljöer
              och förstår att detta måste ske på ett koncentrerat sätt i en
              miljö där man satsar till hundra procent på dessa frågor om man
              ska nå resultat.
            </seg>
            <seg n="16764d1f">
              Lars Leijonborg säger i sitt svar att man inte får ha en detaljstyrd
              politisk forskning och syftar då på Arbetslivsinstitutets avveckling.
            </seg>
            <seg n="039344fd">
              Jag besökte denna institution, och jag måste säga att det inte
              fanns några forskare där som upplevde att det var något problem
              med det som man kallar för detaljstyrd politisk forskning.
            </seg>
            <seg n="218be7fe">
              Tittar man i direktiven för verksamheten är det i högst allmänna
              ordalag som man anger inriktningen.
            </seg>
            <seg n="0f2f3c28">
              Men här har vi en nationell tillgång, ett internationellt ledande
              organ, och man har jobbat mycket med frågor som rör nyföretagande,
              regional tillväxt, diskriminering, ledarskapsfrågor, organisationsförändring,
              sjukfrånvaro, arbetsställningar, belastningsskador och buller.
              Man har gjort ett bra jobb och fått internationella erkännanden.
            </seg>
            <seg n="4e675a0b">
              Alternativet nu, att enskilda forskare och grupper av forskare,
              ska försöka få pengar från andra finansiärer till denna verksamhet,
              anser jag är naivt och orealistiskt. Risken är nu att resultatet
              av ett mångårigt, effektivt och målmedvetet arbete som har fört
              oss till fronten i dessa frågor kommer att spridas som fjädrar
              för vinden. Det kommer att spridas ut på ett sådant sätt att det
              inte blir någon kraft och inte det värde som vi vill ha ut av
              dessa frågor.
            </seg>
            <seg n="50fbc2b1">
              Jag tycker att regeringen agerar på ett oansvarigt sätt när det
              gäller detta. Jag har mycket svårt att förstå motiven. Jag har
              mycket svårt att förstå varför man gör det som man gör och vad
              syftet och vinsten ska vara. De som blir förlorarna på detta i
              det långa loppet är de som befinner sig i de bullriga arbetsmiljöerna,
              som drabbas av belastningsskador och som möter arbetslivet i vardagen.
              Det är dessa människor som kommer att bli förlorarna. Vi skulle
              kunna spara hur mycket pengar som helst på detta. Men det som
              ni nu försöker spara in på detta är småpengar jämfört med vad
              vi skulle kunna spara i form av minskade skador i arbetslivet.
              Men det som krävs om man ska lyckas är uthållighet.
            </seg>
            <seg n="98706f2f">
              Jag skulle vilja fråga Lars Leijonborg: Känner du i kärnan att
              ni har en realistisk strategi för att klara dessa frågor i framtiden,
              eller är detta bara en politiskt motiverad nedläggning? Jag tycker
              inte att jag i ditt svar kan se att det finns en strategi.
            </seg>
          </u>
          <note type="speaker" n="c6e8bbe7">
            Anf. 48 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-11" n="8fba8908">
            <seg n="66e15692">
              Fru talman! En fråga som inställer sig när man hör de inlägg
              som har gjorts här är vilken punkt på dagordningen som vi egentligen
              är på. Det låter som om talarna menar att detta är ett arbetsplenum
              där vi behandlar ett förslag om att lägga ned Arbetslivsinstitutet.
              Men den debatten fördes ju i höstas. Och de argument som vi hör
              här framfördes även då. Men majoriteten av riksdagen tyckte att
              det fanns motiv för att lägga ned Arbetslivsinstitutet. Tyckte
              den majoriteten att all arbetslivsforskning också bör läggas ned?
              Svaret är naturligtvis nej.
            </seg>
            <seg n="326ba849">
              Här vill jag göra en viktig markering. Arbetsliv är ju ett väldigt
              vitt begrepp. Vad det är som händer på arbetsplatser påverkas
              av en rad forskningsområden. Det finns i några av inläggen här
              en föreställning om att problem på jobbet ska vi lösa genom arbetslivsforskningen.
              Men så är det ju inte, utan problem på jobbet kan lösas genom
              forskningsgenombrott på en rad olika områden.
            </seg>
            <seg n="29b54afc">
              Men det finns också forskningsfält som man mera strikt kan definiera
              som arbetslivsforskning eller arbetsmiljöforskning. Och det finns
              naturligtvis anledning till att en hel del av den forskningen
              bör leva vidare.
            </seg>
            <seg n="13795aaf">
              Då är det dessbättre så att de totala forskningsanslagen i Sverige
              under de närmaste åren ökar ganska kraftigt. Alltså även om man
              gör en subtraktion, den räkneövning som gjordes här av interpellanten,
              och drar ifrån neddragningen på Försvarets forskningsinstitut
              och räknar med den nedläggning som vi gör av ALI, så kommer det
              definitivt, om man tittar framöver, att vara ett nettotillskott
              till svensk forskning. Plusposten under 2008, som ett resultat
              av att den nya regeringen har låtit den ökning som låg i den gamla
              regeringens sista forskningsproposition ligga kvar, och den resursökning
              som den nya regeringen har lagt ovanpå den gamla, gör att forskningsanslagen
              under nästa år brutto ökar uppemot 2 miljarder kronor. Och även
              om man räknar in dessa neddragningar innebär det en nettoökning
              på klart över 1 miljard. Det innebär att bra forskningsprojekt
              från Arbetslivsinstitutet har goda möjligheter att leva vidare.
            </seg>
            <seg n="e6efbff2">
              Jag gör i mitt svar en tydlig markering av att FAS är inställt
              på att efter särskild prövning fullfölja projekt som de har varit
              med och stött inom ALI och därmed se till att de kan leva vidare
              även sedan de särskilda pengarna till ALI har avvecklats.
            </seg>
            <seg n="987c717d">
              Jag tycker att vi ska ha en optimistisk syn på framtiden för
              arbetslivsforskningen i Sverige.
            </seg>
          </u>
          <note type="speaker" n="c3e7dfa7">
            Anf. 49 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-0f070c57736c0860-1" n="43b69046">
            <seg n="ed8d8799">
              Fru talman! Det är tyvärr som statsrådet säger, att riksdagen
              har fattat beslut om att lägga ned Arbetslivsinstitutet. Jag är
              den förste att beklaga det.
            </seg>
            <seg n="8edca4af">
              Vad vi vet är att denna forskning är jätteviktig. Och det håller
              säkert statsrådet med om. Den är inte bara viktig här i Sverige,
              utan den är också viktig därför att den lägger en grund till att
              vi ska kunna skapa en uthållig konkurrenskraft med tanke på de
              diskussioner som förs när det gäller globaliseringsråd och så
              vidare.
            </seg>
            <seg n="35959561">
              Den här forskningen är också precis i enlighet med EU:s Lissabonstrategi.
              Vi lever i de kunskapsbaserade ekonomiernas tidevarv. Därför utgör
              forskning om teknik, arbetsorganisation och innovationer en nyckelkomponent.
            </seg>
            <seg n="a426a669">
              Nu är det tyvärr så att beslut är fattat på förslag av den regering
              som statsrådet sitter i. Då blir frågan: Vad gör vi nu?
            </seg>
            <seg n="04b20a98">
              Det är ungefär som centerpartisten Lennart Levi sade, att vi
              måste försöka rädda det som räddas kan. Så är det. Statsrådet
              håller med om att det här är en hemskt viktig forskning.
            </seg>
            <seg n="0a71198a">
              Vad gör vi då för att kunna rädda det som räddas kan? Jag vet
              att statsrådet träffar folk på universitet och högskolor för att
              resonera om detta. Vi vet också att Uppsala universitet vill bygga
              upp ett nytt institut med start år 2008. Detta är jätteviktigt.
              Vi hoppas att statsrådet hjälper till där och verkligen lyssnar
              på dem. Dessutom vet vi att Mittuniversitetet vill omvandla de
              45 tjänsterna vid Arbetslivsinstitutet till ordinarie forskartjänster,
              Umeå universitet likaså. KTH vill bygga ut så att man kan fortsätta
              med denna för Sveriges konkurrenskraft så viktiga forskning när
              det gäller teknik, organisation och företagande.
            </seg>
            <seg n="91ce2266">
              Då inställer sig frågan: Varför är det så otroligt bråttom varför
              var det så bråttom att göra detta? Om det är så att ministern
              ska återkomma med en proposition om forskningspolitiken hade man
              väl kunnat vänta till dess. Man hade också kunnat se till att
              det på ett mycket lugnare sätt gick att överföra de här viktiga
              kunskaperna till universitet. Den internationella forskarvärlden
              har starkt reagerat på detta.
            </seg>
            <seg n="4cc83cc9">
              Tittar man på hur de gör i Tyskland eller Frankrike eller i andra
              länder märker man att de har en helt annan syn på det hela. Det
              har varit en successiv överföring när sådant här gjorts. Men man
              har tagit ett ansvar för detta sammanhållet.
            </seg>
            <seg n="cd97eae7">
              Nu har alltså Lars Leijonborg valt att slå det här i småbitar.
              Det är bra att statsrådet i svaret säger att FAS kommer att ta
              ansvar för detta. Men skrivningen är den att man i några fall,
              efter särskild prövning, ska se om man kan ge förutsättningar.
              Det kallar jag inte för ett klart svar och inte heller för ett
              klart ansvarstagande.
            </seg>
            <seg n="b9b22716">
              Sedan kommer jag tillbaka till detta med, som också står i svaret,
              att regeringen inte ska syssla med politiskt detaljstyrd forskning.
              Många gånger har detta sagts i denna kammare, men vi har aldrig
              fått ett enda exempel! Då vore det väl bra om statsrådet kunde
              ge ett sådant exempel här och nu.
            </seg>
            <seg n="62261105">
              Som sagt: Lyssna noga på forskarvärlden! Är det så att man tycker
              att den internationella forskningsvärlden inte är någonting att
              bry sig om därför att man på något vis förmodligen är finansierade
              av Arbetslivsinstitutet? Jag frågade om detta i mitt förra inlägg
              men har ännu inte fått något svar. Är det alltså regeringens mening
              att det förhåller sig på nämnda sätt? Ge i så fall exempel också
              på det!
            </seg>
            <seg n="c236fc8a">
              Nej, låt oss vara ödmjuka och se till att vi kan rädda så mycket
              som möjligt av denna för Sverige viktiga forskning!
            </seg>
            <seg n="a7b6c006">
              Anf. 50 STEFAN WIKÉN (s):
            </seg>
            <seg n="024d62c9">
              Fru talman, herr statsråd! Jag tycker att båda frågorna som Raimo
              har ställt är viktiga. De är intressanta just nu.
            </seg>
            <seg n="48a460c4">
              Precis som Raimo och andra har pekat på är det så att de här
              forskningsmiljöerna, de här forskarna och de pågående projekten
              inte klarar sig genom vare sig FAS eller de 60 miljonerna. Det
              gör de inte.
            </seg>
            <seg n="a8365492">
              Jag konstaterar utifrån det lilla jag har från Östersund att
              det blir tydligt att till exempel det svenska nätverket Cirec
              helt plötsligt står utan någon form av svensk huvudman. Det är
              klart att det när det gäller det nätverket kommer att se väldigt
              märkligt ut att huvudmannen helt plötsligt bara försvinner.
            </seg>
            <seg n="119962b8">
              Jag kan också konstatera att ALI i dag är ett av de enskilt största
              svenska forskningscentrum som ägnar sig åt arbetslivsforskning.
              Arbetslivsforskning handlar om hur det är på jobbet men också
              om många andra saker om arbetslivet i glesbygd och om hur olika
              typer av associationsformer kopplade till exempel till offentligheten
              fungerar och hur de kan utvecklas och ALI har gott renommé utomlands.
              Vart tar det vägen?
            </seg>
            <seg n="f86407e5">
              Jag ser inte, utifrån de förslag som nu föreligger, någon möjlighet
              att ta vara på det som finns. Tyvärr ser jag inte annat än att
              det är rent och skärt ideologiska motiv som gör att man lägger
              ned Arbetslivsinstitutet, ALI.
            </seg>
            <seg n="7835ff3f">
              Jag hoppas i detta ligger en liten vädjan att de ideologiska
              aspekterna läggs åt sidan och att det kanske görs ett litet omtag
              så att vi kan rädda de forskningsmiljöer som ALI i dag verkar
              i och som är viktiga för både universitet och andra samarbetspartner.
            </seg>
          </u>
          <note type="speaker" n="1f59e66b">
            Anf. 51 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-3990ee92347f1cb1-0" n="27b32071">
            <seg n="e396e71f">
              Fru talman! Jag är, Lars Leijonborg, alldeles övertygad om att
              vi socialdemokrater som just nu finns här i kammaren är väldigt
              väl medvetna om att detta inte är en punkt på dagordningen för
              ett plenarsammanträde, utan att detta är en interpellationsdebatt.
              Vidare har beslut fattats i frågan.
            </seg>
            <seg n="848708bb">
              Däremot är det så att denna fråga är oerhört viktig för oss socialdemokrater.
              Jobben, arbetsmiljön, arbetslivsforskningen, utvecklingen på hälsoområdet
              när det gäller jobben samt det internationella försprång och den
              väl utvecklade verksamhet som vi har tack vare att vi haft en
              långsiktig verksamhet när det gäller den arbetslivsforskning som
              institutet hjälpt till med har också gjort att vi på det internationella
              planet kunnat visa framfötterna i dessa frågor. Då är det inte
              så konstigt om vi tar alla tillfällen i akt för att rädda vad
              som räddas kan när det gäller den här verksamheten.
            </seg>
            <seg n="5324483c">
              Det är klart att den forskning som vi nu pratar om måste säkras.
              För det krävs det permanenta resurser. Även om dessa på något
              vis ska skakas fram inom vissa ramar i ett omställningskapital
              måste det vara pengar som också är långsiktiga så att verksamheten
              kan få det ekonomiska stöd som behövs alltså inte enbart tillfälligt.
              Det är just de tillfälliga, snabba besked som nu har kommit när
              det gäller hela den här verksamheten som innebär en risk att fötterna
              på densamma väldigt mycket slås undan.
            </seg>
            <seg n="79c27374">
              När det gäller den forskning som ALI driver är väldigt många
              kvinnor med i det arbetet tack vare att vi har många kvinnor ute
              i arbetslivet. Faran är nu stor att man inte kan ha en sammanhållen
              del i detta avseende. Det är därför som vi är så upprörda över
              hanteringen av detta ärende.
            </seg>
          </u>
          <note type="speaker" n="8f9b82d7">
            Anf. 52 PETER HULTQVIST (s):
          </note>
          <u who="peter_hultqvist_c9866b" xml:id="i-0af10a3a39691200-1" n="29068561">
            <seg n="8c717f5b">
              Fru talman! Jag tror att alla är medvetna om att mycket kan göras
              på jobbet. Mycket arbetsmiljöarbete utförs varje dag på jobbet.
              Men här handlar det om att ta fram metoder, sätt, att långsiktigt
              komma åt en lång rad problem, att fördjupa kunskaper och skaffa
              ny kunskap. Det är här som vi nu ser en uppsplittring, från en
              tidigare sammanhållen enhet till att det här ska ske i någon sorts
              friare, sönderhackade former. Detta blir för diffust för att kunna
              kallas för en genomtänkt uthållig långsiktig satsning.
            </seg>
            <seg n="e04b91a6">
              Visst, FAS redovisar att de ska ta ansvar. Men jag tycker inte
              att det räcker. Någonting annat måste ske.
            </seg>
            <seg n="72a34081">
              I senaste numret av LO-tidningen skriver 25 representanter för
              internationella arbetsmiljöforskningsinstitut från hela världen:
              Vi vill hoppas att om institutet stängs, ett nytt institut genast
              startas eller resurser överförs till universitet som bygger sammanhållen
              arbetslivsforskning som kan föra vidare arbetet från institutet.
            </seg>
            <seg n="0a16d768">
              Annars förstörs forskning och kunskap av betydelse långt utanför
              Sverige. Vi utgår från att ett sådant förstörelseverk inte kan
              vara den svenska regeringens avsikt.
            </seg>
            <seg n="84944538">
              Det måste ändå betyda någonting och stå för någonting när dessa
              människor reagerar. Det är till och med så att i George Bushs
              USA, med det arbetslivsinstitut som de har där och som inte har
              lagts ned, har man reagerat på det som nu sker i Sverige.
            </seg>
            <seg n="abcabd7e">
              Vår ambition med denna debatt är inte någon naiv tro att vi kan
              ändra ett riksdagsbeslut men ett försök att sätta press på dig
              och försöka få dig att inse att det krävs lite mer än vad ni hittills
              har presenterat för att det ska vara trovärdigt när ni säger att
              det här är någonting som ni menar allvar med och vill satsa på.
              Vi måste ta ut steglängden.
            </seg>
          </u>
          <note type="speaker" n="50972ead">
            Anf. 53 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-12" n="8fba8908">
            <seg n="ba90242e">
              Fru talman! Nu är vi överens om att det här är en interpellationsdebatt
              och att det inte är ett arbetsplenum. Då ställer ni frågan till
              mig: Är statsrådet redo att se till att det finns 200 miljoner
              till en sammanhållen arbetslivsforskning? Alltså ungefär som i
              de internationella personernas kväde i LO-tidningen: Är ni beredda
              att återupprätta ett arbetslivsinstitut? Det är vi inte. Hade
              vi varit det hade vi behållit det gamla eller möjligen bytt namn
              på det.
            </seg>
            <seg n="a6c94c18">
              Vi tror att det är ett riktigt beslut. Det nämndes här att vi
              har ideologiska motiv, och det kan man säga att vi har. Vi tror
              att för den mesta forskningen gäller att den mår väl av att bedrivas
              i konkurrens och i ett större sammanhang.
            </seg>
            <seg n="497e6eed">
              Jag tycker att man ska glädja sig åt det intresse som bland annat
              flera universitet har visat för att ta ansvar för en del av de
              forskargrupper som finns inom ALI. Det visar att man ute i Forskar-Sverige
              tycker att det här är intressanta projekt och intressanta områden
              att beforska.
            </seg>
            <seg n="1cdc51af">
              Jag tycker att avvecklingen av ALI har skett på ett ansvarsfullt
              sätt. Det sker i steg. Det finns 60 miljoner kronor kvar för att
              se till att till exempel de internationella åtaganden som nämns
              här kan fullföljas. De viktigaste projekten ska naturligtvis inte
              avbrytas i förtid. Men det jag säger i svaret om FAS är ytterligare
              ett inslag i denna konstruktiva avveckling av detta institut.
              Det handlar om en brygga över till en forskarvärld som 2008 får
              kraftigt ökade nettoresurser. Om de universitet som nämndes här
              jag har varit i kontakt med ytterligare något som har uttryckt
              intresse för delar av den här verksamheten menar allvar med sitt
              intresse får de stora möjligheter framöver att verkligen ta det
              ansvaret och förverkliga sina idéer. Men det sker i konkurrens
              med andra spännande projekt, och då får vi se vad man bestämmer
              sig för att satsa på.
            </seg>
            <seg n="5b7ffdd7">
              Alla inlägg här förutom mina bygger på att Arbetslivsinstitutet
              var världsbäst och att det inte fanns någon kritik mot deras verksamhet.
              Riktigt så var det inte. Det fanns en debatt i forskarvärlden
              om kvaliteten på en del av det som utfördes. Det var ett av våra
              argument för att den här verksamheten mår bättre i en annan miljö.
            </seg>
            <seg n="ef7c9725">
              Många av dem som har deltagit i den svenska debatten har själva
              anknytning till Arbetslivsinstitutet. Huruvida de internationella
              personer som har yttrat sig också har det känner jag inte till.
              Jag har inte själv använt det argumentet i debatten.
            </seg>
            <seg n="464d0b0d">
              Sjukfrånvaron fördubblades i Sverige mellan 1997 och 2003. Det
              verkar finnas brister i den svenska arbetsmiljön, och det verkar
              inte som att Arbetslivsinstitutet har bidragit med sådana forskningsrön
              att de problemen har kunnat lösas.
            </seg>
            <seg n="82835297">
              Jag tror att vi behöver mycket forskning om arbetslivsrelaterade
              frågor. Jag tror att en hel del av det som förekom i ALI är värt
              att leva vidare, och jag tror att så kommer att ske.
            </seg>
          </u>
          <note type="speaker" n="92412cdd">
            Anf. 54 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-0f070c57736c0860-2" n="43b69046">
            <seg n="319d1d7e">
              Fru talman! Jag har försökt vara ödmjuk i den här diskussionen.
              Vi måste se till att vi kan rädda så mycket som möjligt av den
              här forskningen.
            </seg>
            <seg n="47112f5b">
              Så får vi höra här att forskarvärlden tycker att det här är intressant
              och tar initiativ. Men jag måste fråga statsrådet vad de har för
              alternativ när regeringen nu brutalt lägger ned det. Man kan göra
              en överblick över andra länder för att se om man hittar motsvarande
              exempel. Nej, man skriver faktiskt att man bryter mot den svenska
              traditionen, det var det sista man hade väntat sig av ett land
              som Sverige.
            </seg>
            <seg n="b5007334">
              Statsrådet pratar om en konstruktiv avveckling. Vad är det som
              är konstruktivt när vi inte vet på vilket sätt eller vad man kan
              överföra när det gäller den här forskningen? Det får man söka
              i konkurrens med andra intressanta projekt, säger statsrådet.
              Det betyder bara en sak, och det är klart utsagt.
            </seg>
            <seg n="3339161c">
              Jag hoppas verkligen att statsrådet nu jobbar för att föra över
              så mycket som möjligt. Men beslutet är taget, det vet vi. Men
              se till att det i de här samtalen ges större möjligheter än vad
              som har sagts tidigare. De här 60 miljonerna som ska användas
              till överföringen räcker som sagt till 20 forskare eller doktorander
              att etableras vid universiteten. Det blir en liten tumme av det
              hela.
            </seg>
            <seg n="92fde9bf">
              Som sagt handlar det om konkurrenskraften i Sverige, om globalisering.
              Vi behöver mycket forskning och en uthållig arbetsorganisation,
              produktutveckling, teknikutveckling, hur man leder inom arbetsorganisationer
              och så vidare. Allt detta är jätteviktigt. Kom inte och säg efteråt:
              Titta så intresserade de blev nu när vi lägger ned. Det är klart
              att de gör det, för de ges inga andra alternativ. Men fortfarande
              hoppas jag att statsrådet ska kunna föra bra samtal med universiteten.
            </seg>
          </u>
          <note type="speaker" n="971adf99">
            Anf. 55 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-428bf786ee1df8e2-13" n="8fba8908">
            <seg n="6cae26af">
              Fru talman! Sverige har internationellt sett en mindre andel
              institutsforskning och en större andel fakultetsforskning. Jag
              tror att det är ett klokt val. Det har också uppenbarligen socialdemokratiska
              majoriteter medverkat till. Det finns motiv för institutsforskning
              på vissa områden, men huvudvägen i Sverige har, till skillnad
              från många andra länder, varit att lägga mer på fakultetsforskning.
            </seg>
            <seg n="6161b136">
              Nu har vi tyckt att även det här forskningsområdet skulle må
              väl av en sådan överföring. Men jag följer det här noga. I huvudsak
              ligger detta på arbetsmarknadsministern, men det finns naturligtvis
              beröringspunkter med Utbildningsdepartementet, exempelvis frågan
              om bibliotekets framtid. Den har vi varit djupt involverade i.
              Jag har ständiga kontakter med universiteten. Eftersom detta är
              ett område som intresserar mig personligen ska jag naturligtvis
              följa vad de gör och tala om att det är angeläget för Sverige
              att bra arbetslivsforskning bedrivs i Sverige.
            </seg>
            <seg n="2c6e846a">
              Vi har inte på något sätt släppt detta. Vi uppfattar att avvecklingen
              av ALI som institut sker i ordnade former. Men det kräver förstås
              att man följer det kontinuerligt, och det ska jag göra.
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="351bb0da">
            12 § Svar på interpellation 2006/07:222 om regeringens hemlöshetsstrategi
          </note>
          <note type="speaker" n="652661f0">
            Anf. 56 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-92e5d8a3335b3505-0" n="5a26ca07">
            <seg n="3bce888c">
              Fru talman! Egon Frid har frågat mig hur jag avser att verka
              för att alla människor ska garanteras rätten till en god bostad
              och om jag avser att ta ett helhetsgrepp på hemlöshetsfrågan kopplad
              till bostadspolitiken.
            </seg>
            <seg n="755277f4">
              Det är just behovet av att ta ett helhetsgrepp på hemlöshetsfrågan
              som är utgångspunkten i den strategi som regeringen avser att
              ta fram inom kort. När vi diskuterar hemlöshet måste vi komma
              ihåg att hemlöshet rymmer flera olika situationer. Vi vet att
              många av de allra mest utsatta som bor på härbärgen eller sover
              ute har behov av insatser från både psykiatrin, den somatiska
              vården och socialtjänsten. Sedan finns det hushåll som kan behöva
              stöd av det allmänna för att ordna en egen bostad. En viktig slutsats
              från det utvecklingsarbete som hittills har bedrivits är just
              att hemlöshetsproblematiken inte kan lösas enbart av socialtjänsten
              utan berör flera politikområden.
            </seg>
            <seg n="b6175caa">
              Att utgå från de olika hemlöshetssituationer som personer kan
              befinna sig i under en kortare eller längre tid hjälper oss att
              se bortom den schablonbild som vi ofta bär på, det vill säga den
              missbrukande mannen, som Egon Frid beskriver. Utredningen om vräkning
              och hemlöshet bland barnfamiljer (SOU 2005:88) pekar även på vikten
              av att uppmärksamma barnens och barnfamiljernas situation.
            </seg>
            <seg n="6cef336f">
              För att motverka hemlöshet och utestängning från bostadsmarknaden
              krävs därför ett långsiktigt systematiskt arbete.
            </seg>
            <seg n="9db6110c">
              De människor som befinner sig i en så utsatt situation att de
              inte vet var de ska tillbringa natten ska veta vart de kan vända
              sig för att få akut nattlogi. En sådan tak-över-huvudet-garanti
              har alliansen tidigare lyft fram. En säng för natten löser naturligtvis
              inte de bakomliggande orsakerna till hemlösheten, och därför är
              det viktigt att dessa människor erbjuds insatser från såväl socialtjänsten
              som hälso- och sjukvården.
            </seg>
            <seg n="ea596bb2">
              En annan grupp som jag vill uppmärksamma är personer som befinner
              sig inom kriminalvårdsanstalt, behandlingsenhet eller annan institution
              och som inte har ordnat boende vid utskrivning. För denna grupp
              måste långsiktiga och hållbara strukturer för samverkan byggas
              upp såväl inom kommunens olika verksamheter som mellan kommun,
              landsting, kriminalvård och så vidare.
            </seg>
            <seg n="e8bcea99">
              För att underlätta för svagare grupper att etablera sig på bostadsmarknaden
              har regeringen avsatt 100 miljoner kronor i 2007 års budget.
            </seg>
            <seg n="fb1663fd">
              Sist, men inte minst, vill jag poängtera vikten av ett systematiskt
              vräkningsförebyggande arbete. Utvärderingar har visat att ett
              sådant arbete har mycket goda effekter, och jag kommer därför
              att uppmuntra ett sådant arbete som bygger på den kunskap som
              finns om orsakerna bakom vräkningar och som tar till vara de goda
              exempel som finns.
            </seg>
            <seg n="b133598d">
              De medel som regeringen har avsatt i 2007 års budget för att
              utveckla det lokala arbetet mot hemlöshet gör det möjligt att
              involvera berörda aktörer i arbetet för att alla människor ska
              ha en god bostad.
            </seg>
            <seg n="6583a455">
              I de delar som rör specifika åtgärder inom bostadspolitiken ber
              jag Frid att återkomma till ansvarigt statsråd Mats Odell.
            </seg>
          </u>
          <note type="speaker" n="ca8baa40">
            Anf. 57 EGON FRID (v):
          </note>
          <u who="egon_frid_c86215" xml:id="i-06f872398b354fb5-0" n="68c23661">
            <seg n="68878b9a">
              Fru talman! Jag vill börja med att tacka statsrådet för svaret.
              Som vanligt identifierar vi problemen på samma sätt, och jag tror
              att vi kommer att göra det när vi möts i kammaren och debatterar
              framöver under den här mandatperioden. Men jag tror att vi kommer
              att skilja oss när det gäller att se lösningarna på problemen
              och vad som skapar dem. Men det är gott och väl att man kan vara
              överens om problembilden det är inte alltid man kan vara det i
              politiska debatter.
            </seg>
            <seg n="aa496835">
              Jag skulle vilja nämna att mitt huvudsyfte med interpellationen
              är att få möta statsrådet tillsammans med statsrådet Mats Odell,
              fast vi kan ju inte debattera samtidigt. Men jag anser att de
              här frågorna är så intimt förknippade med varandra att det är
              viktigt att statsråden i regeringen verkligen tar ett helhetsgrepp
              för att på ett seriöst sätt angripa problemet med hemlösheten
              och bostadslösheten och problemen inom bostadssektorn.
            </seg>
            <seg n="b0e158b9">
              Detta säger jag utifrån att jag själv, när jag kom till riksdagen,
              hade tio års erfarenhet från kommunal socialtjänst efter att ha
              jobbat med vuxna missbrukare och mycket hemlöshetsproblematik.
            </seg>
            <seg n="1474de4f">
              Min och Vänsterpartiets utgångspunkt i debatten om hemlöshet
              och bostadslöshet är naturligtvis att det ska finnas en rätt till
              bostad, och denna rättighet är en mänsklig rättighet och en nödvändighet
              för att vi ska ha ett socialt bra samhälle med likvärdiga goda
              bostäder till rimliga kostnader. Då handlar det om vilket samhälle
              vi bygger och vilken helhetssyn vi lyckas skapa i politiken.
            </seg>
            <seg n="273792a4">
              Här är jag och Vänsterpartiet oroliga för de politiska beslut
              som vi ser är på väg. Det är bland annat det som har hänt genom
              att man har tagit bort produktionsstödet, som öppnar för mer marknadsanpassning.
              Man öppnar för kommande beslut om att sälja ut allmännyttan. Jag
              ser att de här marknadslösningarna får konsekvenser för människor
              som redan i dag har svårt att skaffa sig en bostad. Jag tror att
              detta kommer att ge undanträngningseffekter för hemlösa.
            </seg>
            <seg n="dba8c195">
              Jag tycker att det är oerhört viktigt att utifrån detta diskutera
              en helhetspolitik, en god social bostadspolitik, som också värnar
              om de hemlösa och som kan ligga som bottenplattan en Odellplatta
              eller en Larssonplatta! i en god hemlöshetsstrategi. Då kan man
              inte förvärra problemen i den ena ändan med en marknadsanpassning
              och marknadslösningar, som regeringen avser att göra. Samtidigt,
              fru talman, blir det statsrådet som får agera socialtjänst i regeringen.
              Det vore olyckligt om vi fick en sådan politik.
            </seg>
            <seg n="8ce05b3f">
              Jag är den förste att hålla med om och stötta de sociala åtgärder
              och insatser som statsrådet arbetar för. Jag förringar inte på
              något sätt det arbetet, men jag tycker att det blir kontraproduktivt
              och motverkar sitt syfte om regeringen samtidigt gör de här marknadsanpassningarna
              och marknadslösningarna, som vi vet leder till en ökad hemlöshet.
            </seg>
          </u>
          <note type="speaker" n="3773f7db">
            Anf. 58 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-92e5d8a3335b3505-1" n="5a26ca07">
            <seg n="38441087">
              Fru talman! Vikten av att ha en helhetssyn på den människa som
              är i behov av stöd och hjälp, via socialtjänsten och via hälso-
              och sjukvården, är central för alliansregeringen. Vi skriver om
              det på många olika ställen i våra program. När det gäller hälso-
              och sjukvården har vi en väldigt tydlig och klar inriktning på
              att det nu får vara slut med systemtänkande och att det nu är
              patienten som står i centrum.
            </seg>
            <seg n="eb261488">
              Det är samma sak med syftet med den strategi som vi nu vill sätta
              in. Här har det funnits en brist tidigare. Vi vill sätta individen
              i centrum, och sedan ska vi samverka kring individen. Det måste
              vi göra på departementsnivå. Vi måste hitta bryggorna över. Trots
              att vi är olika partier är den ambitionsnivån hög. Vi vill verkligen
              söka lösningarna departementsövergripande.
            </seg>
            <seg n="e156cf38">
              På samma sätt är det ute i kommunerna, för det är där som den
              här verkligheten tränger sig på. Det är här man måste förmås att
              hitta strukturer, hitta arbetssätt. Man kan inte låta hemlösheten
              vara bara socialtjänstens ansvar, utan man måste vidga det, hitta
              bra kontaktytor och bra samarbete, naturligtvis med bostadsföretagen
              på orten, naturligtvis med frivilligorganisationerna och så vidare.
              Det krävs ett samarbete med individen i centrum.
            </seg>
            <seg n="c0a147af">
              Det var anledningen till att jag tog initiativ till den hearing
              vi hade före jul där jag inbjöd alla de här olika aktörerna vars
              medverkan krävs för att vi ska nå ett lyckat resultat. Här fanns
              en ganska stor samsyn om att vi behöver samverkan.
            </seg>
            <seg n="d3b845c9">
              Stuprörstänkandet får tillhöra det förgångna, och vi inriktar
              vårt arbete på något annat. Men jag kan vara lite bekymrad över
              att så lite av sådana här initiativ togs av den tidigare regeringen.
            </seg>
            <seg n="12c8591d">
              När det gäller de bostadspolitiska frågorna är det, som sagt
              var, Mats Odells avdelning. För att diskutera och debattera det
              här föreslår jag att en interpellation ställs till berört statsråd.
              Men jag håller naturligtvis inte med om den beskrivning som Egon
              Frid gör när det gäller att de förändringar som vi gör på bostadsmarknaden
              skulle omintetgöra möjligheterna för hemlösa att få bostad.
            </seg>
            <seg n="a7011374">
              Kommunernas bostadsförsörjningsansvar är fortsatt gällande. Och
              det är upp till kommunerna att faktiskt ta sig an den här problematiken.
              Nu vill vi hjälpa kommunerna genom att utveckla metodstöd och
              genom att vara behjälpliga. Därför avsätter vi dessa statliga
              medel, men huvudansvaret ligger fortsatt hos kommunerna. Men vi
              menar att en nationell strategi på det här området kan vara ett
              verksamt verktyg, en metod, ett strukturerat arbetssätt som kan
              vara till hjälp på det kommunala planet.
            </seg>
            <seg n="722d9861">
              De avregleringar som vi gör på bostadsmarknaden, de förändringar
              som vi gör där, syftar naturligtvis till att hjälpa de många människor
              som vill kunna äga sin bostad. Vi vet att många med annan etnisk
              bakgrund ser en möjlighet att äntligen få förvärva en egenägd
              lägenhet eller fastighet med hjälp av den här lagförändringen.
            </seg>
            <seg n="290704b8">
              Men, som sagt var, bostadspolitiken är Mats Odells bord, och
              jag ska inte djupdyka i den. Men en samsyn och en helhetssyn med
              individen i centrum är målsättningen med den strategi som vi just
              nu arbetar på.
            </seg>
          </u>
          <note type="speaker" n="19cf2704">
            Anf. 59 EGON FRID (v):
          </note>
          <u who="egon_frid_c86215" xml:id="i-06f872398b354fb5-1" n="68c23661">
            <seg n="ae1c6d8a">
              Fru talman! Ja, det handlar naturligtvis om regeringens hemlöshetsstrategi.
              Och det är ju den fråga som jag också har väckt med den här interpellationsdebatten.
            </seg>
            <seg n="3d9fac44">
              Jag är fullt medveten om, efter att ha följt den här frågan under
              många år, att hemlöshet inte bara handlar om bostadspolitik. Men
              bostadspolitiken är en central och viktig del i en hemlöshetsstrategi.
              Och jag tycker att det är angeläget att vi nu innan vi har hamnat
              i större systemförändrande beslut när det gäller den svenska bostadspolitiken,
              som jag naturligtvis ska fortsätta att debattera med Mats Odell
              här i kammaren i kommande interpellationsdebatter, kan se just
              att kommunens bostadsförsörjningsansvar till mycket stor del upprätthålls
              via den kommunala bostadsverksamheten i de kommunala bostadsföretagen,
              via allmännyttan. Det är ett stort centralt ansvar som kommunerna
              har och ska ta på sig. De måste ha en allmännytta, ett kommunalt
              bostadsföretag, eller vilken organisationsform man har valt, som
              ett grundansvar för att ge människor rätten till en bostad i kommunen.
            </seg>
            <seg n="18012bc6">
              Det finns rapporter från Helsingfors som är relativt färska som
              visar på att utanförskapet i Helsingfors, efter att man under
              80-talet till stor del hade lyckats rehabilitera en stor grupp
              av gatunarkomanerna och att man hade fått bort mycket av hemlösheten
              och av utanförskapet, startade på nytt när man under förra perioden
              hade de här förslagen om att sälja ut allmännyttan och gjorde
              detta i stor omfattning i Helsingfors. Detta var nystarten till
              ett nytt utanförskap.
            </seg>
            <seg n="02a1d240">
              Jag är orolig för att man med marknadslösningarna inte kommer
              att ta det stora och sociala ansvar som det innebär att tillhandahålla
              bostäder för människor som är i utanförskapet. Därför behöver
              vi ha kvar en allmännytta med en tydlig roll i fråga om att man
              ska ha detta kommunala bostadsansvar att tillhandahålla bostäder
              för alla olika grupper.
            </seg>
            <seg n="edffc6a1">
              Sedan finns det naturligtvis människor i dag i utanförskapet
              som har egen kraft och förmåga att ta sig fram på bostadsmarknaden
              och finna sina egna lösningar. Men vi vet också att det är många
              i utanförskapet i dag som av ekonomiska skäl och av andra orsaker
              står utanför och står långt ifrån bostadsmarknaden, och dem måste
              vi fortsätta att värna och jobba för. En god social bostadspolitik,
              med allmännyttan och med kommunernas bostadsförsörjningsansvar
              via de kommunala bostadsföretagen, utgör en oerhört viktig och
              stor del för att vi ska lyckas med detta.
            </seg>
          </u>
          <note type="speaker" n="9cd5263c">
            Anf. 60 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-92e5d8a3335b3505-2" n="5a26ca07">
            <seg n="d2c4cf2d">
              Fru talman! Jag tycker att det låter som att Egon Frid egentligen
              hade velat debattera med Mats Odell här i dag.
            </seg>
            <seg n="6fda0de8">
              Låt mig bara säga att den här hårt reglerade bostadsmarknaden,
              som Egon Frid förespråkar, inte på något sätt har varit till hjälp.
              Vi har ju sett en ökning av hemlösheten under de senaste åren
              just när Socialdemokraterna med stöd av Vänsterpartiet och Miljöpartiet
              har suttit vid makten. Allbolagen har ju funnits under några år
              och tas nu bort, och vad gäller situationen som fanns innan hade
              vi faktiskt en lägre hemlöshet än vad vi har i dagsläget.
            </seg>
            <seg n="e993cdaa">
              Det som har varit viktigt och en målsättning för mig när jag
              nu arbetar med en hemlöshetsstrategi är att faktiskt se det som
              inte riktigt framkommer i interpellationen, nämligen att hemlösheten
              har ändrat ansikte.
            </seg>
            <seg n="b8eaeaef">
              Egon Frid talar i sin interpellation om en man som förmodligen
              har ett missbruk och så vidare. Men så ser inte hemlösheten ut
              i dag. Den har många olika ansikten, och här handlar det om många
              personer som hamnar i en svår situation beroende på en rad olika
              omständigheter som negativt sammanfaller.
            </seg>
            <seg n="20108d4d">
              I dag är en fjärdedel av alla hemlösa kvinnor. 30 % av alla hemlösa
              har barn under 18 år. Och, som sagt var, många av dem som ingår
              i hemlöshetsstatistiken är personer som finns inom kriminalvården
              och inom institutionsvården och som väntar på en snar utskrivning
              men som inte vet vart de ska ta vägen. De kan naturligtvis tvingas
              att återgå till ett missbruk eller till kriminell verksamhet därför
              att deras gamla nätverk finns där.
            </seg>
            <seg n="e69521f3">
              Det här visar väldigt tydligt att vi behöver nya strategier för
              att kunna arbeta med individen i centrum och upprätta hela kedjor
              som varar under väldigt lång tid.
            </seg>
            <seg n="d9126f15">
              En av de förfärliga nya statistiska uppgifterna är att tusen
              barn per år vräks. Att arbeta med att hitta instrument och metoder
              för att undvika att barn över huvud taget vräks, vilket jag tycker
              är en orimlighet i ett välfärdsland, är min utmaning. Och, återigen,
              vi behöver en ny strategi som också tar hänsyn till att hemlösheten
              har ändrat ansikte. Jag tycker att det är viktigt att ta in den
              typen av problematik när vi diskuterar den här frågan.
            </seg>
          </u>
          <note type="speaker" n="9e850bbf">
            Anf. 61 EGON FRID (v):
          </note>
          <u who="egon_frid_c86215" xml:id="i-06f872398b354fb5-2" n="68c23661">
            <seg n="0604be45">
              Fru talman! Som jag sade inledningsvis delar jag statsrådets
              problembeskrivning. Det gör jag också i interpellationen till
              statsrådet. Jag och Vänsterpartiet har inte den här schablonbilden
              att den hemlöse i dag är den missbrukande mannen. Och jag förklarar
              i interpellationen att det handlar om barnfamiljer. Det handlar
              om kvinnor. Det handlar mycket om barn i barnfattigdom som drabbas
              av hemlösheten. Jag vill inte förstärka schablonbilden av att
              det är den missbrukande mannen utan snarare tvärtom visa på det
              breda spektrum av grupper som i dag står utan bostad och som drabbas
              av hemlösheten.
            </seg>
            <seg n="3c29ac02">
              Sedan vill jag ändå framhålla att systemtänkande i sig inte alltid
              är negativt. Och de generella välfärdsreformerna, som till exempel
              allas rätt till bostad och att vi ska ha ett bra och effektivt
              bostadsbidragssystem, är ju positiva för den här gruppen människor
              som är i behov av bostäder.
            </seg>
            <seg n="b4d37c1b">
              Sedan har vi också byggt fler bostäder. Vi har fått en ökad sysselsättning
              som har lett till en ökad efterfrågan på bostäder, vilket tyvärr
              har varit negativt för de utsatta grupperna. Det har ju också
              haft en undanträngningseffekt för människor som har stått långt
              ifrån att få en bostad. Dessa behöver vi kompensera ytterligare
              genom att vi i våra kommuner faktiskt måste ta ett större ansvar
              för dem genom våra kommunala bostadsföretag men också genom att
              bygga fler bostäder.
            </seg>
            <seg n="a39bb421">
              Jag välkomnar en fortsatt positiv utveckling på bostadsmarknaden
              där det byggs för alla våra grupper i samhället. Jag välkomnar
              också att det kommer en bra och socialt inriktad hemlöshetsstrategi
              från regeringens sida som har det här helhetsgreppet, som jag
              också hoppas att regeringen kommer att ta i och med att både statsrådet
              Larsson och Odell har ansvaret för de här frågorna.
            </seg>
          </u>
          <note type="speaker" n="1b737dc2">
            Anf. 62 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-92e5d8a3335b3505-3" n="5a26ca07">
            <seg n="00715c23">
              Fru talman! Systemtänkande behöver inte vara fel, säger Egon
              Frid. Jo, om systemen blir för fyrkantiga så att individerna oberoende
              av form inte passar in. Då har det blivit fel. Och jag tycker
              att det har varit utmärkande för en hel del av den förda politiken
              de senaste åren.
            </seg>
            <seg n="5ae509b1">
              Däremot behöver vi mycket av systematiskt arbete, bra metoder,
              utvecklade strategier med sammanhållet tänkesätt och ett helhetsgrepp
              utifrån individsynpunkt. Det tycks vi vara överens om. Det är
              min målsättning när jag arbetar med strategin. Inom en nära framtid
              kommer regeringen också att presentera den. Tack så mycket för
              debatten!
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="07262866">
            13 § Svar på interpellation 2006/07:147 om växtförädlingens framtid
            i Sverige
          </note>
          <note type="speaker" n="bb4406d4">
            Anf. 63 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-0" n="5dadc4fd">
            <seg n="966e9043">
              Fru talman! Lennart Pettersson, Centerpartiet, har frågat mig
              dels vilket värde jag tillmäter den svenska förädlingens roll
              i ett nationellt och globalt perspektiv, dels vad jag avser att
              göra för att underlätta svensk växt- och skogsförädlings överlevnad
              och utveckling.
            </seg>
            <seg n="0b0daaed">
              Svenskt och internationellt jord- och skogsbruk står inför stora
              förändringar och många utmaningar där de globala klimatförändringarna
              och den globala konkurrenskraften tillhör de största. Framtidsinriktad
              svensk växt- och skogsförädling kommer att ha en stor roll att
              spela i dessa sammanhang. Forskning och utveckling är en mycket
              viktig förutsättning för att kunna möta och skapa beredskap för
              framtiden. Staten har en roll vad gäller långsiktig och grundläggande
              forskning. Samtidigt är det viktigt att betona nödvändigheten
              av att näringen tar sitt ansvar för produktionsnära forskning.
            </seg>
            <seg n="1cffbe9f">
              För växtförädlingens del har förutsättningarna avsevärt förändrats.
              En ökad konkurrens med nya sorter från andra medlemsländer i EU
              har bland annat bidragit till att Svalöf Weibull Aktiebolag nyligen
              lagt ned delar av sin växtförädlingsverksamhet. Allt fler sorter
              som finns på marknaden är bäst anpassade till de klimatförhållanden
              som råder i de centrala delarna av EU. De medlemsstater som är
              belägna i EU:s ytterkanter har av ekonomiska skäl fått det svårare
              att upprätthålla den organisation och kompetens för sortprovning
              som krävs för att säkerställa att det finns sorter som passar
              dem. EG:s växtsortsmyndighet har bland annat därför initierat
              en översyn av den framtida sortprovningen inom EU. Statens jordbruksverk
              kommer i början av året i samma syfte att möta ansvariga myndigheter
              i bland annat Finland och Estland för att diskutera utökat samarbete
              på området. Regeringen överväger möjligheten att inom ramen för
              det vidare nordisk-baltiska samarbetet ta ett liknande initiativ.
            </seg>
            <seg n="a261aa8e">
              Staten har sedan länge, som ett komplement till den verksamhet
              som bedrivs på kommersiella villkor av näringen, stött svensk
              växt- och skogsträdsförädling. Staten finansierar genom Forskningsrådet
              för miljö, areella näringar och samhällsbyggande, Formas, tillsammans
              med näringen 20062008 ett forskningsprogram inom växtförädlingsområdet
              omfattande 36 miljoner kronor. Vid Sveriges lantbruksuniversitet
              bedrivs forskning om hur man kan öka avkastningen från våra grödor
              och motståndskraften mot virus-, svamp- och insektsangrepp. Skogsträdsförädlingen
              genomgår också förändringar, med stora globala skillnader när
              det gäller villkor och förutsättningar. Sveriges möjligheter att
              bedriva en konkurrenskraftig skogsträdsförädling utgår från ett
              skogsbruk med företrädesvis inhemska trädslag och relativt långa
              omloppstider. Branschforskningsinstitutet Skogforsk arbetar med
              skogsträdsförädling med finansiering från staten och näringen.
              Forskningen kring skogsträdsförädling finns också vid Sveriges
              lantbruksuniversitet.
            </seg>
            <seg n="81d06423">
              Vid Umeå Plant Science Centre, som är ett samarbete mellan Lantbruksuniversitetet
              och Umeå universitet, bedrivs världsledande grundforskning inom
              området som på sikt kommer att spela en stor roll i växtförädlingsarbetet.
            </seg>
            <seg n="32b0e55b">
              Skogforsk arbetar med två stora forskningsprogram som avser mer
              traditionell skogsträdsförädling, Förädling nord och Förädling
              syd. Programmen har som huvuduppgift att ha en långsiktig och
              effektiv förädling av tall, gran och björk. Förädlingen bedrivs
              enligt en strategi som kombinerar långsiktig anpassning och genetisk
              förbättring med bevarad genetisk variation. Testat material finns
              tillgängligt för Skogforsks intressenter och uppdragsgivare vilka
              själva svarar för frö- och plantframställningen till sin skogsodling.
            </seg>
            <seg n="b936f39f">
              Avslutningsvis vill jag betona växtförädlingens och skogsträdsförädlingens
              betydelse för den framtida utvecklingen av jord- och skogsbruket.
              Det krävs forskning och en långsiktig anpassning och förbättring
              av växt- och skogsmaterialet. Det gäller bland annat att möta
              behovet av ett minskat kemikalieberoende och nya produkter samt
              att kunna möta den ökade efterfrågan på biomassa. Näringarnas
              betydelse för att driva på utvecklingen är som jag tidigare sagt
              helt avgörande. Staten kan bidra genom att initiera samarbete
              med andra länder och fortsätta att stödja forskning via Formas.
            </seg>
          </u>
          <note type="speaker" n="fea31385">
            Anf. 64 LENNART PETTERSSON (c):
          </note>
          <u who="lennart_pettersson_764dee" xml:id="i-12076b8c3d04b48f-0" n="23608d6d">
            <seg n="512f43b2">
              Fru talman! Först vill jag tacka jordbruksministern för svaret.
              Jag uppfattar det så att vi är överens om förädlingens betydelse
              för jord- och skogsbruket. Det känns också bra att Jordbruksverket
              ska ta kontakt med bland andra Finland och Estland för att diskutera
              ett ökat samarbete. Att regeringen dessutom överväger att bredda
              kontakterna till övriga baltstater gör inte saken sämre.
            </seg>
            <seg n="87803e86">
              Jag vill dock med utgångspunkt från svaret komplettera med ytterligare
              några frågor. Som det mycket riktigt påpekas i svaret är de flesta
              sorter som finns på Europamarknaden anpassade till andra klimatzoner
              än dem som finns i vårt land. Om förädlingsarbetet i Sverige försvinner
              blir ju effekten att avkastningen och kvaliteten här blir lägre
              på grund av att sorterna inte är lämpade för vårt klimat. Det
              är förödande ur konkurrenssynpunkt för svenskt jord- och skogsbruk.
            </seg>
            <seg n="a4a98c58">
              Det finns andra länder utanför EU som har förhållanden som är
              likartade våra. Kanada är ett sådant exempel, och jag vet att
              Svalöf Weibull i många år har förädlat raps på Nya Zeeland. Stora
              delar av Östeuropa har också odlingsbetingelser som liknar våra.
            </seg>
            <seg n="95aaa561">
              Hur ser jordbruksministern på möjligheten att vidga ett internationellt
              samarbete till att även omfatta länder utanför EU?
            </seg>
            <seg n="91a0329b">
              I svaret framgår också att staten satsar en hel del resurser
              på forskningen, och det är ju vällovligt, lika naturligt som det
              är att näringen själv får bidra med insatser för att utveckla
              miljö och affärsmöjligheter. Men det som svaret beskriver tyder
              också på att vi som ett relativt litet land splittrar resurserna
              i stället för att samordna dem. Det tyder också på att vi satsar
              mer på grundforskning och mindre på den tillämpade forskningen
              och kontakterna med näringslivet.
            </seg>
            <seg n="90451dee">
              Hur ser jordbruksministern på en ökad samordning av våra gemensamma
              forskningsresurser?
            </seg>
          </u>
          <note type="speaker" n="fc7d80dd">
            Anf. 65 CHRISTIN HAGBERG (s):
          </note>
          <u who="christin_hagberg_5dd552" xml:id="i-f62b3c9a1d29ae56-0" n="f7b9073e">
            <seg n="a8f35006">
              Fru talman! Jag får tacka interpellanten för interpellationen
              och jordbruksministern för svaret. Vi är väl ganska överens över
              partierna om vad som görs i det här. Men lite grann mer kring
              framtiden saknar jag. Det nämns flera gånger i svaret om klimatförändringarna,
              vilka naturligtvis leder till att södra Europa kommer att få problem.
              Vi kommer eventuellt att få det lite varmare vilket gör att förädling
              i södra delarna av Sverige kan öka i konkurrensen med till exempel
              Tyskland och Frankrike som är de stora när det gäller spannmål
              och oljeväxter. Jag saknar lite grann hur man tänker i de här
              banorna. Det är ändå så att vi har ett annat klimat. Vi har också
              förädling i Norrland just på grund av klimatskillnaderna inom
              landet. Vi har statliga resurser för att kunna bedriva förädling
              i de norra delarna.
            </seg>
            <seg n="180a81bb">
              En annan del jag saknar gäller en fråga som jag vet att man inte
              heller är riktigt överens om inom den nuvarande regeringen, nämligen
              användningen av genteknik och GMO. Jag anser att det tillhör framtiden
              att man använder sig av den teknik som finns tillgänglig. Detta
              är ett område där Sverige och Europa har stått tillbaka eftersom
              man inte kunnat enas om olika överenskommelser och sedermera inte
              heller om tillämpningen. Ett exempel är Kanada, som nämndes här
              tidigare. På vartannat fält som var besått med raps och rybs i
              början av 90-talet kom sorten från Sverige, det vill säga från
              svensk förädling. Sedan gjorde gentekniken sitt intåg, och eftersom
              Sverige inte kunde vara med när det tåget gick minskade vår andel,
              så att säga, av sådda oljeväxter i Kanada mycket kraftigt. Detta
              är naturligtvis ett problem för branschen.
            </seg>
            <seg n="c17cd28d">
              Det här är en stor fråga. Jag vet att den är kontroversiell,
              men man måste börja fundera över den: Vad kan vi använda tekniken
              till? Det är ju oftast inte tekniken vi debatterar utan användningen
              av den.
            </seg>
            <seg n="5a0d37ee">
              En annan fråga som nämnts lite grann här är energiomställningen.
              Det som berör växtförädlingen är naturligtvis hur våra tillgångar
              i form av mark ska användas i framtiden i Sverige. Ska vi använda
              dem för att producera mat eller för att producera energi? Jag
              menar att i åtminstone de södra delarna av Sverige ska huvuddelen
              användas till att producera mat eftersom vi har ett mycket bra
              jordbruk i Sverige där vi använder väldigt lite bekämpningsmedel
              och så vidare.
            </seg>
            <seg n="77927115">
              Jag skulle alltså vilja höra lite mer från jordbruksministern
              när det gäller gentekniken och energiomställningen kopplat till
              växtförädlingen.
            </seg>
          </u>
          <note type="speaker" n="854ea2dd">
            Anf. 66 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-1" n="5dadc4fd">
            <seg n="4df535c2">
              Fru talman! I likhet med övriga talare här i kväll tycker jag,
              vilket jag inte sade i mitt inledningsanförande och mitt svar
              på interpellationen, att den här frågan är viktig. Den är viktig
              för Sverige; den är viktig för de näringar den berör.
            </seg>
            <seg n="223ef961">
              Låt oss konstatera lite hur det var tidigare innan vi diskuterar
              framtiden. Sverige har varit ett föregångsland på detta område
              över och genom tiden. Som ledamöterna väl känner till har stora
              förändringar skett som beror på ett antal olika saker. Den kanske
              mest avgörande förändringen skedde i samband med att vi först
              avreglerade jordbrukspolitiken i vårt land och därefter gick med
              i den europeiska unionen. Detta möjliggjorde en del förändringar
              för statens del. I dag kan vi använda de tillgängliga resurserna
              på detta område på samma sätt som staten gör på väldigt många
              andra områden, nämligen till att stötta den grundläggande forskningen.
              Precis som jag sade i mitt förra anförande får då näringen ta
              ansvaret för den vidare forskningen och utvecklingen på detta
              område på samma sätt som det är på jättemånga andra områden.
            </seg>
            <seg n="f308b7ff">
              Vi har alltså i huvudsak inriktat vår politik mot detta under
              senare år. Det är inget nytt för den här regeringen, utan så var
              det även under den tidigare. Därtill kan läggas att statens bidrag
              till dessa områden har skett i form av program av olika slag där
              staten och näringen ofta har hjälpts åt.
            </seg>
            <seg n="95834b53">
              Vad beträffar det internationella samarbetet, som också var uppe
              i debatten, vill jag påpeka att vi enligt min mening är föregångare
              när det gäller att ta internationella kontakter. Det beror säkert
              på att vi har den kulturen i vårt land, men det beror också på
              att vi i sammanhanget är förhållandevis små. Vi har byggt upp
              ett kontaktnät över världen, både från statens och det övriga
              samhället sida och från företagens sida, på ett sätt som gör att
              vi ändå, tycker jag, kan se framtiden an med tillförsikt.
            </seg>
            <seg n="5ce03da6">
              Detta har resulterat i att vi till exempel har en nordisk genbank,
              vilket kan vara en värdefull resurs den gång man vill gå tillbaka
              och hämta en gen som inte längre finns i kommersiell odling. Vi
              har också skapat mötesplatser mellan de nordiska länderna för
              att främja och förbättra försörjningen av lämpligt skogsodlingsmaterial.
              Vi har skapat mötesplatser för forskning och praktik och för att
              förmedla kunskap, utbildning och erfarenheter mellan människor
              och organisationer.
            </seg>
            <seg n="6d5176d1">
              Avslutningsvis i detta inlägg vill jag ta upp frågeställningen
              kring GMO. Sverige har tillämpat och ska fortsatt tillämpa den
              så kallade försiktighetsprincipen. Vi ska inte sprida växtmaterial
              som vi inte vet vad det leder till, utan vi ska hela tiden kunna
              gå tillbaka. Det är den position som Sverige har haft och fortsättningsvis
              kommer att ha i de här sammanhangen.
            </seg>
          </u>
          <note type="speaker" n="fa517181">
            Anf. 67 LENNART PETTERSSON (c):
          </note>
          <u who="lennart_pettersson_764dee" xml:id="i-12076b8c3d04b48f-1" n="23608d6d">
            <seg n="7b59e9db">
              Fru talman! I interpellationen har jag inte berört avelsarbetet
              med våra husdjur, men jag vill ändå upplysa om att när jag var
              hemma nu i helgen fick jag beskedet att Sveriges Svincenter i
              Svalöv kommer att läggas ned. Det innebär att ytterligare en pusselbit
              inom forskningsområdet jordbruk försvinner från landet. Det har
              i högsta grad bäring på växtförädlingen eftersom denna i huvudsak
              har varit fokuserad på foderutveckling. En bra foderråvara påverkar
              självklart animalieproduktionen.
            </seg>
            <seg n="d6f20500">
              Jag är allvarligt bekymrad över vad som händer med svenskt jord-
              och skogsbruk om forskningen försvinner och vill gärna se någon
              form av helhetsgrepp, att alla berörda parter bidrar till probleminventering
              och lösningar så att vi även framöver ska kunna ligga i framkant
              när det gäller bioteknik och i synnerhet bioenergi. Vi har ju
              ett internationellt sett gott anseende just på bioenergisidan
              och känner att här finns en potential med ett bra affärskoncept
              som vi kan driva i framtiden. Bristande samordning får inte äventyra
              det svenska jordbrukets framtid.
            </seg>
            <seg n="4e4e0717">
              En annan fråga som också berör växtförädlingen är upphovsmannarätten
              och möjligheten att säkerställa royaltyer till de företag som
              tar fram nya sorter. Vi vet att det är svårt att få in licensavgifter
              från ett antal brukare i länder som inte har byggt upp system
              och regelverk för detta, och det är klart att det påverkar lönsamheten
              i de svenska forskningsföretagen. Är detta en fråga som diskuteras
              på den internationella arenan?
            </seg>
          </u>
          <note type="speaker" n="c91785fe">
            Anf. 68 CHRISTIN HAGBERG (s):
          </note>
          <u who="christin_hagberg_5dd552" xml:id="i-f62b3c9a1d29ae56-1" n="f7b9073e">
            <seg n="e7bc4c54">
              Fru talman! Den problemanalys som interpellanten Lennart Pettersson
              gör är mycket intressant. Detta är en fråga som regeringen naturligtvis
              måste ta till sig. Vi har ju ändå en ambition att vara rädda om
              vårt öppna odlade landskap i Sverige, och då krävs det att vi
              lägger ned lite jobb på att bibehålla det på ett bra sätt.
            </seg>
            <seg n="7890c166">
              Sedan gällde det gentekniken. Visst, försiktighetsprincipen ska
              naturligtvis gälla, och det gör den också. Men jag tycker ändå
              att det är viktigt att lyfta fram detta när man pratar om växtförädling.
              Växtförädling har ju ändå på det sättet en begränsande spridning,
              så att säga, och kan och kommer att bli en viktig del i att använda
              sig av denna teknik både för att framställa energi och för att
              framställa mat. Vi kan komma till rätta med eller minska bekämpningsmedelsanvändningen.
            </seg>
            <seg n="20775bfb">
              Vi vet att det i en del av de grödor som vi använder till energiframställning
              ganska utbrett fortfarande finns olika sorters insekter och sådant
              man behöver komma till rätta med för att minska bekämpningsmedelsanvändningen
              i den delen. Gentekniken kopplad till konventionell växtförädling
              är ju oerhört viktig. Och jag tycker att det är vällovligt att
              lyfta fram även den tekniken.
            </seg>
            <seg n="8aba8211">
              Jag vill avsluta med att några dagar i förväg passa på och gratulera
              jordbruksministern som fyller jämnt på torsdag.
            </seg>
          </u>
          <note type="speaker" n="0c1eb975">
            Anf. 69 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-2" n="5dadc4fd">
            <seg n="cc834f3d">
              Fru talman! Tack för vänligheten!
            </seg>
            <seg n="d8e161dc">
              Organisationen kring det vi diskuterar nu, nämligen växtförädling,
              vet jag för närvarande diskuteras internt inom Sveriges lantbruksuniversitet.
              Ett mål som universitetet har är att man i Alnarp ska etablera
              ett ledande centrum för växtförädlingsforskning och därtill knutna
              aktiviteter för norra Europa. I detta ingår bland annat växtförädling
              och framställning av nya växtsorter för näringen och samhället
              samt förstås sortprovning.
            </seg>
            <seg n="2ed75a26">
              Den här diskussionen är på intet sätt avslutad, men vad jag särskilt
              vill poängtera i den här debatten är att ska detta bli verklighet
              förutsätter jag att samhället och näringen kan hjälpas åt. Annars
              kommer inte detta att bli verklighet, vilket jag tror att både
              jag och interpellanten liksom meddebattören vill att det ska bli.
            </seg>
            <seg n="a59676bb">
              I sammanhanget vill jag igen poängtera att min inställning är
              att samhället i all huvudsak har att ansvara för relevant grundforskning
              och därtill för forskarutbildning. Näringen får ta det andra ansvaret.
              På de här premisserna hoppas jag att vi tillsammans ska kunna
              göra någonting bra på det här området.
            </seg>
            <seg n="5bd0648d">
              Låt mig också tala om, så att inte det ska vara obesvarat, att
              samhället i dag lägger förhållandevis, i mitt tycke, stora pengar
              på detta. Man har från universitetets sida beräknat att deras
              samlade kostnader är i storleksordningen 80 miljoner kronor. Jag
              tycker att det är väldigt mycket pengar.
            </seg>
            <seg n="f9852f75">
              Även på den skogliga sidan förekommer det här samarbetet mellan
              samhället och näringen, vilket det finns skäl att poängtera. Där
              är summan förvisso inte lika stor, men en ansenlig peng går ändå
              från samhällets sida för att upprätthålla den här näringen och
              forskningen på ett för samhället bra sätt.
            </seg>
            <seg n="9f1c52ce">
              Vad gäller frågeställningen om licensiering kan man konstatera
              att förädlingen av växtsorter tar lång tid och att det är dyrt.
              De senaste 20 årens facit visar ju att vi har fått en koncentration
              till färre och större växtförädlingsföretag. Mycket av den egentliga
              växtförädlingen görs av en handfull mycket stora transnationella
              växtförädlingsföretag, även om det självklart finns undantag.
            </seg>
            <seg n="39167ba4">
              Samtidigt tycker jag att man kan peka på att utvecklingen är
              att licensiering av sorter till lokala aktörer blir vanligare.
              Det visar all statistik. De lokala företagen, aktörerna, kan då
              antingen välja det som passar den egna marknaden bäst eller korsa
              det inköpta och inlicensierade materialet med egna sorter.
            </seg>
          </u>
          <note type="speaker" n="d682a042">
            Anf. 70 LENNART PETTERSSON (c):
          </note>
          <u who="lennart_pettersson_764dee" xml:id="i-12076b8c3d04b48f-2" n="23608d6d">
            <seg n="1a4fd0db">
              Fru talman! Jag vill säga tack så mycket för de positiva öppningarna
              när det gäller Alnarp. Det är i alla fall ny information för mig
              att detta är på gång, och det känns positivt. Man kan säga att
              det tangerar de andra tankegångar jag har delgett er här, nämligen
              om samordning och resurser.
            </seg>
            <seg n="02dda58e">
              80 miljoner är oerhört mycket pengar. Men BASF som äger Svalöv-Weibull
              tror jag har en egen forskningsbudget på ungefär 500 miljoner,
              bara det företaget. Därför är det så oerhört viktigt att vi använder
              våra resurser på ett effektivt sätt, oavsett om det är offentliga
              medel eller pengar från näringslivet, så att vi får ut bästa möjliga
              resultat.
            </seg>
            <seg n="618c566c">
              Likaså är vi överens om att man självklart inte kan kräva att
              staten ska gå in och fixa själva spetsforskningen åt enskilda
              företag. Men man ska kunna lägga den på sådan nivå att det finns
              möjligheter för en affärsutveckling i nästa steg.
            </seg>
            <seg n="6b59f371">
              Jag vill tacka så mycket för svaret och känner att här finns
              möjligheter att utveckla detta under de närmaste åren, självklart
              i stor utsträckning med Alnarp som grund.
            </seg>
            <seg n="f84e955e">
              I övrigt vill jag också instämma i gratulationen. Jag har ingen
              möjlighet att dyka upp om några dagar, så det får bli i dag i
              stället.
            </seg>
          </u>
          <note type="speaker" n="00cd2e35">
            Anf. 71 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-3" n="5dadc4fd">
            <seg n="d7931a81">
              Fru talman! Jag vill också tacka för den intressanta och viktiga
              debatten. Det är en viktig sak att arbeta vidare med för Sverige
              och för de berörda näringarna.
            </seg>
            <seg n="32c466d9">
              Jag tror att vi i den här debatten har funnit ett par ledord,
              nämligen att vi måste samordna resurser. Vi måste samordna mellan
              företag så att vi inte spiller resurser. Jag tror också att vi
              måste samarbeta mellan stat och näringsliv, men också samarbeta
              nationer och företag emellan. Då tror jag att man kan få det vi
              alla önskar, nämligen en utveckling av den marknad som Sverige
              har haft och varit framgångsrik på. Jag hoppas att vi tillsammans
              ska kunna göra det så att vi når de nya mål som vi alla är intresserade
              av att nå.
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="2e17502d">
            14 § Svar på interpellation 2006/07:148 om åtgärder mot import
            av illegalt avverkat timmer
          </note>
          <note type="speaker" n="0309f30c">
            Anf. 72 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-4" n="5dadc4fd">
            <seg n="b8146909">
              Fru talman! Per Bolund har frågat mig hur jag avser att verka
              för att staten genom offentlig upphandling inte bidrar till skogsskövling
              genom att köpa in illegalt avverkat timmer. Han har också frågat
              mig hur regeringen ställer sig till ett eventuellt förslag från
              EU-kommissionen om förbud mot försäljning av importerat illegalt
              avverkat timmer och illegala träprodukter och om jag kommer att
              verka aktivt inom EU för en sådan lagstiftning.
            </seg>
            <seg n="61cbaf30">
              Låt mig börja med att säga att jag till fullo delar Per Bolunds
              oro för de illegala skogsavverkningar som pågår, framför allt
              i u-länderna, och de negativa effekter som detta medför på miljön
              och ursprungsbefolkningar samt relaterade ekonomiska förluster
              för producentländer och seriösa företag. Allt virke som förbrukas
              i svensk industri och av svenska konsumenter ska självklart komma
              från lagliga avverkningar, oavsett om ursprunget är svenska eller
              utländska skogar.
            </seg>
            <seg n="ef6ee70c">
              Basen för ett trovärdigt och lagligt skogsbruk är att producentlandet
              har en fungerande lagstiftning, en trovärdig skogsmyndighet utan
              korruption och en tydligt definierad äganderätt till skogsresursen.
              Tyvärr är dessa kriterier inte uppfyllda i många länder. Jag anser
              därför att den mest effektiva åtgärden är stöd till producentländer
              för att bygga upp effektiva skogliga institutioner som verkar
              inom hela skogsbruket. Man ska inte heller glömma den privata
              sektorns åtgärder. En ökad miljömedvetenhet bland konsumenter
              har lett till en växande andel miljöcertifierat skogsbruk, större
              användning av miljömärkningssystem och att allt fler skogsbolag
              utvecklar egna system för att spåra sina råvaruflöden.
            </seg>
            <seg n="576ca8f6">
              Offentlig upphandling kan vara ett kraftfullt instrument för
              att göra det svårare att sälja produkter som är producerade i
              strid mot gällande lagstiftning. Det generella regelverket innebär
              att allt som upphandlas offentligt ska vara lagligt producerat.
              Frågan här är snarare vilka krav man kan ställa på att den som
              säljer skogsprodukter kan visa att virket har blivit lagligt avverkat.
            </seg>
            <seg n="3a9946e1">
              Flera länder inom EU, till exempel Danmark och Storbritannien,
              har infört olika typer av kravspecifikationer vid offentlig upphandling
              av skogsprodukter, som inkluderar att säljaren ska kunna visa
              att produkterna kommer från lagligt skogsbruk. Regeringen bereder
              för närvarande möjligheterna till en svensk motsvarighet. Det
              är viktigt att sådana kravspecifikationer utarbetas så att man
              inte samtidigt diskriminerar olika leverantörer, till exempel
              på grund av produktens ursprungsland eller företagets storlek.
            </seg>
            <seg n="92748648">
              EU arbetar sedan 2005 med att skapa bilaterala avtal med producentländer
              för att reducera förekomsten av illegala avverkningar. Producentlandet
              förbinder sig att med stöd från EU införa ett system med exportlicenser
              för lagligt avverkade skogsprodukter. Virke och sågade träprodukter
              som exporteras från ett partnerland till EU måste åtföljas av
              en exportlicens för att få inträde till EU. Förhoppningen är att
              en första överenskommelse kan nås med Malaysia under 2007 och
              att licenssystemet ska börja fungera om ytterligare ett eller
              några år.
            </seg>
            <seg n="1f61e2b2">
              EU-kommissionen har fått uppdraget att analysera och utveckla
              ytterligare åtgärder för att minska illegala avverkningar. Kommissionen
              har ännu inte presenterat några förslag, och det finns därför
              inte heller något konkret förslag om förbud av import till EU
              av illegalt avverkat virke för regeringen att ta ställning till
              i dagsläget.
            </seg>
            <seg n="a49c3126">
              Det finns dock frågetecken kring en sådan unilateral lagstiftningsåtgärd.
              Det är producentlandets lagstiftning som avgör vad som är lagligt
              eller inte. Därmed måste EU-myndigheter samarbeta med producentländernas
              svaga och ofta korrupta myndigheter för att visa att virket är
              olagligt, vilket har visat sig vara mycket svårt.
            </seg>
            <seg n="e8f59a89">
              Ett alternativ skulle vara att lägga bevisbördan på det företag
              som importerar skogsprodukter att visa att virket är lagligt avverkat.
              Det skulle öka kostnaden ytterligare för företag som följer lagstiftningen
              och således innebära ytterligare incitament till korruption och
              leda till ändrade handelsflöden till marknader med lägre krav.
            </seg>
            <seg n="44fca6c4">
              Regeringen deltar aktivt i det arbete som görs inom EU, och jag
              hoppas att EU-kommissionens arbete kan leda till förslag på ytterligare
              åtgärder som på ett effektivt sätt motverkar illegala avverkningar.
            </seg>
          </u>
          <note type="speaker" n="e5c8cd3b">
            Anf. 73 PER BOLUND (mp):
          </note>
          <u who="per_bolund_0a9708" xml:id="i-984059bef742e8e1-0" n="533c6046">
            <seg n="9e7df702">
              Fru talman! Jag tackar jordbruksministern för svaret. Precis
              som jordbruksministern så vältaligt beskriver är illegal avverkning
              av skog ett stort hot mot den biologiska mångfalden i världen.
              Redan i dag beräknas det att 80 % av världens urskogar är förstörda
              eller kraftigt påverkade av människan. Den illegala avverkningen
              står för en väldigt stor del av den skogsproduktion som kommer
              från vissa länder och påverkar därför även den resterande urskogen.
            </seg>
            <seg n="411f1217">
              Den illegala avverkningen tar inte hänsyn till några naturvärden
              eller reservatsgränser. Inte heller respekteras urbefolkningars
              levnadsutrymmen eller de stora sociala värden som världens urskogar
              har. Illegala avverkningar skapar också mycket stor miljöförstörelse
              och föröder ekosystem som aldrig kan återställas, eftersom jorden
              snabbt eroderas bort efter avverkning. Dessutom beräknas illegal
              avverkning kosta utvecklingsländerna ungefär 100150 miljarder
              kronor i uteblivna intäkter varje år.
            </seg>
            <seg n="48b20901">
              Jag välkomnar ministerns engagemang. Men när det gäller vilka
              åtgärder som regeringen är beredd att vidta för att minska den
              illegala avverkningen i världen är jordbruksministern betydligt
              mer försiktig i sina ordval. På den fråga jag ställer om statliga
              inköp av illegalt avverkad skog anger ministern att man bereder
              möjligheterna att ställa krav vid offentlig upphandling. Det behöver
              preciseras vad det innebär.
            </seg>
            <seg n="0940d4d8">
              Är det ministerns ambition att tydliga regler om att inte köpa
              illegalt importerat timmer ska slås fast? När kan en sådan kravspecifikation
              i så fall vara framme, och ungefär vilka krav kommer man att ställa
              vid offentlig upphandling?
            </seg>
            <seg n="d40c948b">
              Vad gäller regeringens hållning inom EU är svaret tyvärr ännu
              mer försiktigt. Jordbruksministern ifrågasätter värdet av en lagstiftning
              med hänvisning till att producentländernas regeringar kan vara
              svaga och korrupta. Det tycker jag låter som ett oroande eko från
              den förra regeringens hållning i frågan om illegalt avverkad skog.
            </seg>
            <seg n="b1fc4d67">
              Den förra regeringens agerande blockerade EU-initiativ, vilket
              var mycket beklagligt. Självklart vill jag hävda att en EU-lagstiftning
              bara är första steget. Det krävs många åtgärder utöver det för
              att se till att bara lagligt och hållbart avverkad skog köps in.
            </seg>
            <seg n="6e7ec995">
              Framför allt måste självklart kontrollmekanismerna förbättras.
              Det står inte alls i motsats till en lagstiftning. Snarare är
              det så att de två åtgärderna kompletterar varandra.
            </seg>
            <seg n="d8f558a4">
              De bilaterala avtal som ministern tar upp i svaret löper mycket
              stor risk att bli ett stort slag i luften, eftersom illegalt virke
              då kan slussas via ett tredje land och gå in till EU den vägen.
            </seg>
            <seg n="14e704ef">
              Den fråga som här måste ställas är om det inte trots allt är
              bättre att ha en process och att ställa tydliga krav på att virket
              ska vara lagligt producerat än att inte ha något regelverk alls,
              som vi har i dag.
            </seg>
            <seg n="72fe6853">
              Ministern svarar att regeringen aktivt ska delta i arbetet inom
              EU. Men tyvärr är det inte tydligt vilken linje Sverige kommer
              att driva inom EU. Jag hoppas därför att jordbruksministern här
              och nu kan lugna mig och ge tydliga besked om regeringens hållning.
            </seg>
            <seg n="5a803c13">
              Kommer regeringen på EU-nivå att verka för ett förbud mot import
              av illegalt avverkat timmer?
            </seg>
            <seg n="efa2deb6">
              Kommer regeringen att ge tydliga direktiv till de statliga myndigheterna
              att de enbart ska köpa in virke där det är certifierat att det
              kommer från lagligt skogsbruk?
            </seg>
            <seg n="552a05b5">
              Kommer jordbruksministern att på ministerråd i EU argumentera
              för, och framför allt att rösta för, ett förbud mot import av
              illegalt avverkat timmer när ett sådant förslag presenteras?
            </seg>
          </u>
          <note type="speaker" n="25d62d72">
            Anf. 74 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-5" n="5dadc4fd">
            <seg n="7c41ee39">
              Fru talman! På framställda frågeställningar om jag kommer att
              verka för någonting skulle jag kunna svara mycket enkelt. Jag
              ska inte göra det, utan jag ska utveckla mitt svar lite grann.
              Det enkla svaret skulle kunna vara: Eftersom det inte finns något
              förslag att ta ställning till går det inte att svara på frågan.
              Jag måste svara utifrån underbyggda förslag och ingenting annat.
            </seg>
            <seg n="72710bcb">
              Trots detta säger jag att regeringen för närvarande tittar på
              behovet och möjligheterna att få fram riktlinjer för offentlig
              upphandling av träprodukter. Jag kan i dag inte säga när eller
              om vi kan tänkas få fram ett sådant förslag. Samtidigt vill jag
              än en gång påpeka att det inom EU pågår ett arbete och ett utökat
              samarbete för att få fram en handlingsplan om hur frågan om offentlig
              upphandling av skogsprodukter ska hanteras.
            </seg>
            <seg n="f8f6f6f8">
              Det är många frågor som ska vägas in. Det finns några viktiga
              principer som jag och regeringen inte tycker att vi kan ge avkall
              på. Till exempel får sådana riktlinjer inte snedvrida konkurrensen
              genom att vissa företag diskrimineras i jämförelse med andra.
              De ska vara enkla att förstå, och de ska vara enkla att rätta
              sig efter. De ska dessutom vara så anordnade att både det stora
              och det lilla företaget kan använda sig av samma regelsystem,
              och vi ska inte skapa onödig byråkrati.
            </seg>
            <seg n="562b4c62">
              Låt mig också i sammanhanget apropå frågeställningarna påpeka
              att Sverige bidrar aktivt till att få i gång ett hållbart skogsbruk.
              Bland annat bidrar vi genom Sida i de länder där Sida är verksamt.
              I till exempel Ryssland bedriver Sida tillsammans med Skogsstyrelsen
              ett flerårigt program med en totalbudget på nästan 50 miljoner
              kronor, vilket är mycket pengar, för att utveckla kompetensen
              och funktionen inom de ryska skogsmyndigheterna.
            </seg>
            <seg n="d7a30fd6">
              Sverige var tidigare mycket aktivt i uppbyggandet av de skogliga
              myndigheterna i de baltiska staterna. Samarbetet har fortsatt.
              För tillfället ligger fokus på att öka informationsutbytet kring
              handel med skogsråvara inom Östersjöområdet. Sverige deltar också
              aktivt i arbetet och finansierar delar av Europe and North Asia
              Forest Law Enforcement and Governance.
            </seg>
            <seg n="4a202000">
              Det gäller frågor om olagliga avverkningar. Processen ledde faktiskt
              någonstans, för en gångs skull, kan jag nästan säga. Den ledde
              till en ministerdeklaration. Det tycker jag är bra. Det inkluderade
              inte bara de europeiska länderna. I deklarationen inkluderades
              även de stora länderna i sammanhanget, nämligen Ryssland och Kina.
            </seg>
            <seg n="ffc3e509">
              Låt mig också slutligen påpeka att de internationella miljörörelserna
              var djupt involverade i processen och bidrog med mycket positivt
              arbete.
            </seg>
          </u>
          <note type="speaker" n="dbac734e">
            Anf. 75 PER BOLUND (mp):
          </note>
          <u who="per_bolund_0a9708" xml:id="i-984059bef742e8e1-1" n="533c6046">
            <seg n="343f843b">
              Fru talman! De kriterier som jordbruksministern ställer upp för
              en väl fungerande lagstiftning är att den ska vara konkurrensneutral
              och så vidare. Det är utmärkta krav, och dem ställer jag mig gärna
              bakom. Det är just den linjen som Sverige kraftfullt borde driva
              inom EU så att man ser till att det blir en bra lagstiftning som
              kommer på plats. Man borde inte ställa sig vid sidan av processen,
              och man borde framför allt inte motarbeta den som den tidigare
              regeringen gjorde.
            </seg>
            <seg n="f84f4582">
              Det besked jag vill ha av jordbruksministern är att man kommer
              att stödja och påverka den här processen på ett positivt sätt
              med syfte att få till stånd en väl fungerande lagstiftning. Jag
              tycker inte att jag har fått det svaret än.
            </seg>
            <seg n="d476e8b9">
              Det är just konkurrensneutraliteten och möjligheterna för företag
              som vill följa en lagstiftning och få en hållbar utveckling i
              jordens skogar som industrin ställer sig bakom. Det är det som
              de efterfrågar.
            </seg>
            <seg n="7e9c2001">
              Det finns ett industry statement som ingår i processen FLEGT
              inom EU. Coop, Ica, Ikea, Kinnarps och Skanska, mycket stora företag
              på timmermarknaden i Sverige, har ställt sig bakom det här just
              för att de vill ha möjligheter att handla på lika villkor som
              konkurrenter som i dag importerar illegalt, och därmed kunna hålla
              lägre priser. De företag som vill ha en etisk marknad hamnar i
              dag i underläge. Det är först med en fungerande EU-lagstiftning
              som de kan börja konkurrera på lika villkor.
            </seg>
            <seg n="8155be1d">
              Det här är ett utmärkt fall där både miljörörelsen och industrin
              är på precis samma linje. Därför måste också den svenska regeringen
              driva den linjen aktivt inom EU. Jag hoppas att jag kan få besked
              från jordbruksministern att han kommer att driva på för en väl
              fungerande lagstiftning inom EU som förbjuder import av illegalt
              avverkat timmer.
            </seg>
            <seg n="03514cf3">
              Jag tycker att jordbruksministern, även om han enligt sig själv
              har svårt att tala för regeringens räkning, borde kunna ge några
              besked om sin personliga hållning. Med tanke på att ministern
              tillhör ett parti som åtminstone tidigare i sin historia velat
              hålla miljöfanan mycket högt, borde han kunna redovisa sitt engagemang
              mot den storskaliga miljöförstöring som pågår i denna sekund i
              oerhört värdefulla regnskogar och urskogar på andra sidan jordklotet.
            </seg>
            <seg n="134870ac">
              Jag har tittat lite grann på nätet för att se Centerpartiets
              hållning i frågan, till exempel i Centerpartiets gröna manifest
              från augusti 2006. Där står det att man vill stärka miljöarbetet
              inom EU. Inom bindande överstatliga beslut har EU varit pådrivande
              för skärpta miljökrav. Genom en ytterligare höjd ambitionsnivå
              kan EU utvecklas till världens bästa miljöorganisation.
            </seg>
            <seg n="7d187748">
              Anser jordbruksministern att Centerpartiet har rätt i inställningen
              att EU ska driva på för skärpta miljökrav? I så fall borde han
              också aktivt stödja tankarna på ett förbud mot import av illegalt
              avverkat timmer till EU. Anser jordbruksministern att idén med
              ett sådant förbud är bra?
            </seg>
            <seg n="4d88f368">
              När det gäller offentlig upphandling skriver Centerpartiet i
              sin globaliseringsrapport En värld av möjligheter : Det ställs
              inga krav på att den offentliga upphandlingen ska ta hänsyn till
              miljön, arbetsmiljön i producentlandet eller mänskliga rättigheter.
              Centerpartiet vill att stat, landsting och kommuner ska ha tydliga
              etiska och miljömässiga riktlinjer för sin upphandling.
            </seg>
            <seg n="176810dc">
              Här är partiet väldigt tydligt. Det här borde jordbruksministern
              kunna ställa sig bakom, tycker man, så att han verkligen förverkligar
              Centerpartiets vision i den här frågan nu när han faktiskt har
              beslutsmakten. Då är frågan: Kommer du att införa riktlinjer som
              kräver att timmer som köps in till statliga myndigheter ska vara
              certifierat att det är lagligt avverkat?
            </seg>
          </u>
          <note type="speaker" n="cd17d811">
            Anf. 76 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-6" n="5dadc4fd">
            <seg n="11a5656e">
              Fru talman! Låt mig först återigen konstatera att det i dagsläget
              inte finns något förslag att ta ställning till. Därför är en del
              av interpellantens frågeställning irrelevant i sammanhanget.
            </seg>
            <seg n="985f0626">
              Låt mig också konstatera att mitt engagemang i frågan är stort.
              Jag deltog så sent som för 14 dagar sedan i en stor internationell
              konferens i Paris där många av världens ledande länder på trä-
              och skogsområdet deltog. Vi diskuterade framkomliga vägar för
              att få bort det problem som jag måste hålla med interpellanten
              om är ett problem, och som vi ska göra vad vi kan för att råda
              bot på. En del i detta består i att vi hjälper andra länder att
              skapa lagliga myndigheter som kan avgöra huruvida en avverkning
              är laglig eller inte. Vi kan inte, för att ta ett närliggande
              exempel, avgöra om en skog i Norge ska avverkas eller inte, utan
              Norge måste ha en lagstiftning som gör att de kan avgöra om denna
              skog ska få avverkas eller ej. På samma sätt skulle vi inte vara
              intresserade av att norrmännen bestämde över vilka skogar som
              skulle få avverkas i Sverige. Därför är detta grundläggande arbete
              så fundamentalt och viktigt.
            </seg>
            <seg n="26a807bc">
              Som svar på den hypotetiska frågan hur regeringen kommer att
              ställa sig om vi skulle få ett förslag om förbud mot import av
              illegalt avverkat timmer säger jag igen att det är viktigt att
              vi inte försvårar verksamheten för seriösa företag som följer
              lagstiftningen. Vi kommer självklart att analysera alla framtida
              förslag från kommissionen för att se hur de kan tänkas fungera
              i praktiken.
            </seg>
            <seg n="3e34ed5c">
              Låt mig också påpeka i den här debatten att EU-kommissionen för
              tillfället har ett offentligt samråd via Internet, där vem som
              helst kan gå in och ge sin syn på möjligheten till ytterligare
              åtgärder. Jag är alldeles övertygad om att kommissionen kommer
              att använda sig av det material som kommer in på det här sättet
              för att nå fram till ett bra resultat i sina förslag som man presenterar
              för medlemsländerna.
            </seg>
            <seg n="c536fa39">
              Vi är alltså från svensk sida och från den nuvarande regeringens
              sida en del av den process som pågår. Mitt engagemang, som kanske
              märks av mitt engagemang i talarstolen, är stort i den här frågan.
              Men vi måste ju följa de internationella rättsliga principerna,
              vilket innebär att varje land självt beslutar om sin inhemska
              lagstiftning. Det kan och ska inte ske någon annanstans.
            </seg>
          </u>
          <note type="speaker" n="0d7d3dab">
            Anf. 77 PER BOLUND (mp):
          </note>
          <u who="per_bolund_0a9708" xml:id="i-984059bef742e8e1-2" n="533c6046">
            <seg n="63e43088">
              Fru talman! Nej, självklart ska vi inte bestämma vad andra länder
              bedömer är laglig avverkning eller inte. Men problemet med den
              enormt stora import av illegalt avverkat timmer som sker inom
              EU i dag är att den försvårar för länderna att ha en lagstiftning
              som fungerar och att få en kontrollorganisation. Genom den illegala
              importen suger vi ut resurser från utvecklingsländerna som till
              exempel skulle användas för att bygga upp en fungerande statlig
              organisation för att kontrollera bland annat avverkning. Jag kan
              inte se att de sakerna står emot varandra.
            </seg>
            <seg n="984a9293">
              Jag tror att vi kan vara överens om att det behövs bra kontrollmekanismer
              i alla de länder som Europa handlar med. En lagstiftning på EU-nivå,
              där EU-länderna tillsammans bestämmer att all import av skogsprodukter
              till EU ska ske med enbart lagligt avverkat timmer och att det
              ska vara certifierat, att man ska ha ett tydligt papper på att
              timret är lagligt, står inte i motsatsställning till att man har
              kontrollmekanismer i de enskilda länderna. Det är snarare tvärtom;
              de processerna förstärker och underlättar för varandra.
            </seg>
            <seg n="f1a48103">
              Det är bra att vi är överens om att det finns ett stort problem,
              men jag tycker inte att jag får något riktigt tydligt besked om
              vilka åtgärder som ministern tycker att man ska vidta. Anser jordbruksministern
              att det behövs någon form av lagstiftning på EU-nivå över huvud
              taget, oavsett vilket förslag kommissionen kommer med, för att
              begränsa importen av illegalt timmer till Europa?
            </seg>
          </u>
          <note type="speaker" n="845dac48">
            Anf. 78 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-7" n="5dadc4fd">
            <seg n="9f77fc2e">
              Fru talman! Tack för interpellationen. Det är en viktig sak som
              vi har diskuterat. Och jag upprepar i mitt slutanförande det som
              för mig är av största vikt, nämligen att basen för ett trovärdigt
              system är att producentländerna har en fungerande lagstiftning,
              en trovärdig skogsmyndighet som inte är korrumperad och en tydlig
              äganderätt till skogsresursen. Tyvärr är inte förhållandet så
              i många av de stora producentländerna.
            </seg>
            <seg n="de064f94">
              Jag anser återigen att den viktigaste och mest effektiva åtgärd
              som vi kan vidta är att ge stöd till producentländerna för att
              bygga upp effektiva skogliga institutioner som verkar för hela
              skogsbruket.
            </seg>
            <seg n="6e1acaac">
              På frågan om vi ska ha överenskommelser inom den europeiska unionen
              om hur vi ska hantera de här sakerna är mitt svar: Ja, det ska
              vi ha. Eftersom vi har ett frihandelsområde och ska samverka med
              varandra och göra det genom den fria rörligheten, är det viktigt
              att vi har lika regelsystem så att det inte blir så, som ibland
              har inträffat, att man använder ett land därför att lagstiftningen
              där är annorlunda, sämre eller bättre.
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="9a74dbe7">
            15 § Svar på interpellation 2006/07:163 om konsekvenser av nya
            bestämmelser för ålfisket
          </note>
          <note type="speaker" n="24a7d1e5">
            Anf. 79 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-8" n="5dadc4fd">
            <seg n="786aba90">
              Fru talman! Jeppe Johnsson har frågat mig vilka åtgärder jag
              avser att vidta för att ge de svenska yrkesfiskarna möjlighet
              att även i framtiden fiska ål som komplement till det övriga fisket.
            </seg>
            <seg n="8e452540">
              Den viktigaste åtgärden för att ge de svenska yrkesfiskarna möjlighet
              att fiska ål även i framtiden är att förbättra den biologiska
              resurssituationen, det vill säga att det finns tillräckligt med
              ål att fiska. I dag minskar rekryteringen av ål fortfarande och
              arten är i en mycket allvarlig situation.
            </seg>
            <seg n="887db34d">
              Inom den gemensamma fiskeripolitiken har den allvarliga biologiska
              situationen för ålen uppmärksammats, och kommissionen har presenterat
              ett förslag till rådsförordning om åtgärder för återhämtning av
              det europeiska ålbeståndet. Förslaget innebär bland annat att
              en större andel vuxen ål ska kunna vandra ut från sötvattens-
              och kustområdena i Europa för att reproducera sig i Sargassohavet.
              För att uppnå detta ska alla medlemsstater utforma nationella
              planer. Det är viktigt att Sverige och övriga länder inom gemenskapen
              arbetar för att tillräckligt kraftfulla åtgärder för att rädda
              ålen snarast införs. Vidtar man inga åtgärder kommer ålen sannolikt
              att utrotas, och därmed försvinner även fisket.
            </seg>
            <seg n="3933db86">
              När den biologiska situationen för en fiskart är så allvarlig
              som för ålen innebär åtgärder för att försöka rädda den oundvikligen
              restriktioner i fisket. Det är dock mycket viktigt att även åtgärda
              andra faktorer som påverkar ålens överlevnad, till exempel minskad
              åldödlighet i fasta kraftverksinstallationer som turbiner och
              pumpar. Då det gäller ett och samma europeiska ålbestånd är det
              särskilt viktigt att också åtgärder vidtas på europeisk nivå.
            </seg>
            <seg n="c57ee50b">
              I Sverige har Fiskeriverket det övergripande ansvaret för att
              utfärda föreskrifter för fiskets förvaltning. Fiskeriverket bedömer
              att situationen är så allvarlig att ett generellt förbud mot ålfiske
              har utfärdats med möjlighet till särskilda tillstånd för de yrkesfiskare
              som är mest beroende av ålfisket. Systemet med särskilda tillstånd
              för ålfiske gör också att Fiskeriverket får ett verktyg att snabbt
              reglera fisket ytterligare när EU:s kommande bestämmelser så kräver.
            </seg>
            <seg n="e592e4e5">
              Även andra initiativ och åtgärder som kan vara av betydelse för
              ålens situation tas fram. På svenskt initiativ har inom Citeskonventionen,
              konventionen om internationell handel med utrotningshotade arter,
              givits förslag för att främst försöka begränsa den omfattande
              handeln med europeisk ål för direkt konsumtion och vidare odling
              i tredjeland så att artens överlevnad inte äventyras.
            </seg>
            <seg n="66d5479c">
              Dammar och vattenkraftverk utgör såväl vandringshinder för uppväxande
              ålyngel som en orsak till dödligheten hos utvandrande blankål.
              Åtgärder för att minska problemet kan kräva att vattendomar ändras.
              Uppdrag har även givits till Kammarkollegiet och Fiskeriverket
              att redovisa hur den hittillsvarande verksamheten med omprövning
              och tillsyn av vattendomar har bedrivits och föreslå hur denna
              verksamhet kan utökas och effektiviseras. Uppdraget redovisas
              under våren 2007. Vidare har vi haft möte med bland annat kraftindustrin,
              yrkesfiskare och sportfiskare om hur situationen för ålen kan
              förbättras.
            </seg>
            <seg n="e6f44c3d">
              Sammanfattningsvis vidtar regeringen ett antal åtgärder för att
              säkra ålbeståndets fortlevnad så att ålfiske ska kunna bedrivas
              även i framtiden.
            </seg>
          </u>
          <note type="speaker" n="970b2403">
            Anf. 80 JEPPE JOHNSSON (m):
          </note>
          <u who="jeppe_johnsson_febb4c" xml:id="i-2096822ec477cdf5-0" n="b1b22a5b">
            <seg n="d750c56a">
              Fru talman! Inledningsvis vill jag tacka jordbruksministern för
              svaret. I många sammanhang säger vi ju att vi värnar om och satsar
              på det småskaliga och kustnära fisket. Fisket efter ål är just
              ett sådant fiske. Ska vi ha kvar det här fisket måste den enskilde
              fiskaren kunna variera sitt fiske efter årstiden och efter tillgång
              till olika fiskarter. Många av våra fiskare som bedriver småskaligt
              kustnära fiske kommer att drabbas mycket hårt av den här nya regeln
              att bara den som har fiskat 400 kilo året innan får fortsätta
              fiska ål.
            </seg>
            <seg n="834975d3">
              Det har alltid varit ett komplement att man fiskar på olika arter
              ål, lax, torsk, sill och piggvar allteftersom året och väderleken
              tillåter. De nu föreslagna reglerna kommer att kunna slå mycket
              hårt mot en del av dessa fiskare. Det hade varit mycket rimligare
              att man, i de fall där man har yrkesfiskelicens, fick fortsätta
              att fiska.
            </seg>
            <seg n="002f85d2">
              Fru talman! Jag bor i fiskeläget Hörvik på Listerlandet i Blekinge.
              Det ligger i västra Blekinge. Det var faktiskt ålafisket som fick
              människor att flytta till detta samhälle för ungefär 200 år sedan.
              Ålen är ju en mystisk fisk. Vi känner inte riktigt till hur den
              uppför sig. Alla dess hemligheter är inte uppenbara för oss människor.
              Vi vet inte riktigt hur den fortplantar sig och hur den vandrar.
              Men under den gångna hösten har tillgången till ål nere hos oss
              faktiskt legat på rekordnivåer. Det var samma sak förra året.
              Det är mer än tio år sedan, en del hävdar 50 år, som vi fick så
              mycket ål. Därför känns det lite främmande när man läser ett TT-telegram
              som basunerar ut följande: Ålen är numera så sällsynt att den
              riskerar att utrotas, och grundprincipen är att ålfiske skall
              helt förbjudas. Det kunde man läsa i en av lokaltidningarna, och
              det var hämtat från Svenska naturskyddsföreningens hemsida.
            </seg>
            <seg n="171d4ce8">
              Nu vet jag, fru talman, att den ål som man fångar i dag kom in
              till Östersjön för 1520 år sedan. Jag tar därför inte dagens ålfångster
              till intäkt för att det inte är fara å färde. Det handlar naturligtvis
              om hur mycket glasål som kommer in till Östersjön i dag och hur
              mycket glasål som vi planterar in. Glasål är ju ynglen som kläcks
              nere i Sargassohavet. De förs med strömmarna till Europa för att
              här bli vuxna ålar.
            </seg>
            <seg n="82823562">
              Fru talman! År 2005 minskade man drastiskt utsättningen av glasål,
              en åtgärd som jag inte tyckte var rimlig. Man halverade anslagen.
              Det var inte denna jordbruksminister som satt vid rodret då. I
              så fall tror jag inte att det hade inträffat. Man halverade ungefär
              anslagen, och samtidigt ökade priset. Ungefär en fjärdedel, har
              jag räknat ut, planterade man ut det året. Det är naturligtvis
              helt fel att göra på det viset. I Sydeuropa fångar man glasål.
              Man konsumerar och exporterar till Kina. Det vore mycket bättre
              om den här glasålen fick simma till Östersjön och där bli vuxen
              ål. Vi är ju medlemmar i samma EU, och det är rimligt att man
              i stället sätter in insatserna på att reducera den glasål man
              fångar. Visserligen får man bra pris för den men nog vill vi ha
              vuxen ål i stället för att ta död på den på yngelstadiet!
            </seg>
            <seg n="9deda73b">
              Vi har ju fått en ny regering, och den anser jag vara positiv
              för vårt fiske och våra fiskare. Jag utgår från att ministern
              och alliansregeringen kommer att föra en aktiv fiskepolitik i
              EU, inte bara lägga sig platt, och där verkligen driva ålfrågan.
            </seg>
            <seg n="363c2877">
              Fru talman! Jag skulle till slut vilja ställa en fråga i detta
              första anförande. Är ministern beredd att arbeta för att den glasål
              som kommer till Europa i större utsträckning får växa till fullvuxen
              ål och att fångad glasål i större utsträckning används till utsättning
              i stället för att ätas upp och exporteras till Kina? Det är mängden
              glasål i Östersjön som avgör hur mycket ål som simmar ut och hur
              mycket vi kan fånga. Det är där man ska sätta in stöten om man
              vill ha vuxen ål som sedan kan föröka sig.
            </seg>
          </u>
          <note type="speaker" n="e8d44679">
            Anf. 81 LARS-IVAR ERICSON (c):
          </note>
          <u who="jan_ericson_aca06f" xml:id="i-81d09ce882df0c9f-3" n="5ed17bf6">
            <seg n="82572236">
              Fru talman! Det finns naturligtvis många orsaker till att ålen
              har blivit mer sällsynt. Det kan bero på miljögifter. Det kan
              bero på hårt fiske i många länder. Det kan bero på att Golfströmmen
              har försvagats. Det är självklart att något måste göras så att
              vi får tillgång till ål framöver, men det ålfiskeförbud som nu
              aviseras slår inte rättvist. Det drabbar dem som bor och arbetar
              i kustlandskapen, i Skåne och Blekinge, där ålfisket är en del
              av ett fiske som också gäller andra fiskarter. Det drabbar dem
              som inte har kommit upp i mängden 400 kilo på ett år men som ändå,
              som jag ser det, har bedrivit ett ansvarsfullt fiske efter ål.
            </seg>
            <seg n="63c60e40">
              Det är inte lätt att vara kustnära fiskare. Det är många tunga
              lyft och mycket slit, och det ger lite lön. Dessa fiskare får
              ta många risker. Resultatet är en varierande inkomst år efter
              år. Ändå fortsätter de med sitt ansvarsfyllda fiske. Nu är det
              tydligen bara de som fiskar mycket ål som ska få fortsätta. Det
              är ett olyckligt beslut som jag beklagar.
            </seg>
            <seg n="1ec87556">
              I ministerns svar välkomnar jag däremot åtgärderna mot vattenkraftverken.
              Från officiellt håll på Fiskeriverket anger man att ca 150 ton
              ål försvinner i just vattenkraftverken. Det är ju en skrämmande
              siffra.
            </seg>
            <seg n="ca66d53d">
              Jag konstaterar också att ministern har haft stora framgångar
              inom EU när det gäller torskens framtid. Precis som Jeppe Johnsson
              vill jag att ministern ska driva frågor om glasål och sådana ärenden.
              Det är ju en del av ålens framtid. Det är inte bara Sverige som
              måste ta sitt ansvar för ålfisket.
            </seg>
            <seg n="5e292323">
              Fru talman! Jag kan också räkna mig till ålfiskarnas skara. I
              Blekinge hamnar varje sommar några ålar i mina föräldrars ålkista.
              Den finns i en liten bäck i västra Blekinge. De ålarna tar vi
              emot med tacksamhet. 50 år tillbaka i tiden kunde det bli ganska
              många varje år.
            </seg>
            <seg n="afcce977">
              Nu kommer de här ålarna förhoppningsvis nästa sommar. Med de
              nya bestämmelserna hamnar vi i ett moraliskt dilemma. Ska vi släppa
              dem vidare till en grym död i något av kraftverken nedströms eller
              ska vi ta hand om dem? Sannolikheten för att de med alla dessa
              kraftverk skulle kunna nå havet är väldigt liten.
            </seg>
          </u>
          <note type="speaker" n="1a2487df">
            Anf. 82 RUNE WIKSTRÖM (m):
          </note>
          <u who="rune_wikstrom_7a1b49" xml:id="i-5e258e239099e14a-0" n="957ca07e">
            <seg n="713d8f1a">
              Fru talman! Till att börja med vill jag ge jordbruksministern
              en eloge för att han äntligen har tagit hand om kraftverksindustrin.
              Det gläder mig mycket. Det är åtminstone 20 år sedan jag första
              gången stod i en talarstol och pläderade för att kraftverksindustrin
              måste ta sitt ansvar. Nu hoppas jag att det inte tar 20 år till
              innan det blir något resultat av att det har kommit upp på regeringsnivå.
            </seg>
            <seg n="56ee3f0b">
              Jag är själv yrkesfiskare och jag fiskar bland annat ål. Jag
              fiskar inte mycket, men den ål jag fiskar är mycket värdefull
              för mitt företag.
            </seg>
            <seg n="7762a67c">
              Jag tycker att det är oerhört underligt att man straffar en som
              fiskar lite. Jag har hört talas om att man åker in på vatten och
              bröd för att man fiskar för mycket, men att man fiskar för lite
              och blir av med sin rättighet har jag nog inte hört talas om någon
              gång förut.
            </seg>
            <seg n="ea4a8a78">
              Om man har en yrkesfiskarlicens bör det räcka för att man ska
              få fortsätta att fiska. Det är små kvantiteter det gäller för
              kustfisket. Man pratar ju så vackert om det småskaliga och skonsamma
              kustnära fisket. Resultatet blir precis tvärtom.
            </seg>
            <seg n="e0f072d8">
              Det verkar som att om man inte får slut på kustfisket på något
              annat sätt så svälter man sakta men säkert ut det. Kustfiskare
              har alltid varit ett kombinationsyrke. Nu har man tagit bort en
              hel del av den möjligheten. Man har tagit bort 200-kilosregeln
              i torskfisket i bifångst. Man har tagit bort drivgarnsfisket efter
              lax. Piggvarsfisket har mer eller mindre omöjliggjorts genom att
              man inte har tillstånd att ha garnen stående i sjön mer än 48
              timmar. På det viset är det fisket också utslaget.
            </seg>
            <seg n="7fc4c01e">
              Det finns snart ingenting kvar att fiska på. Fiskare tvingas
              att sluta och kustsamhällena dör sakta men säkert ut och en månghundraårig
              tradition går i graven alldeles i onödan.
            </seg>
            <seg n="f8c006ca">
              Jag undrar om jordbruksministern har några planer för att bryta
              den negativa trend som har uppstått så att kustbefolkningen kan
              få tillbaka framtidstron på en näring som vi har hållit på med
              i alla generationer.
            </seg>
            <seg n="dcf60023">
              Det har blivit så illa att inga ungdomar längre vågar satsa på
              fisket. Den regel som gäller i dag gäller inte i morgon. Det kommer
              hela tiden nya propåer.
            </seg>
            <seg n="84769b89">
              Det är av största vikt att glasålen som har nämnts här förut
              får sättas ut i våra vattendrag igen när den fångas så att den
              får växa upp och får chansen att komma tillbaka till Sargasso.
              Av den ål som i dag fångas går merparten till Kina och asiatiska
              länder. Ingen av dem kommer någonsin mer tillbaka. Kämpa, herr
              jordbruksminister, för att vi ska få glasålen till utsättning
              i stället.
            </seg>
          </u>
          <note type="speaker" n="ee5d575b">
            Anf. 83 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-9" n="5dadc4fd">
            <seg n="5d01d8be">
              Fru talman! Det var många intressanta frågeställningar. Jag ber
              om ursäkt om jag inte hinner besvara alla i det här inlägget.
              I så fall återkommer jag.
            </seg>
            <seg n="38f64e65">
              Jag börjar med frågeställningen kring kraftverk, turbiner och
              liknande. Fria vandringsvägar för fisk är en förutsättning för
              att få upp och ut fisken i sötvattensystemen. Det är alltså en
              viktig del i ålens bevarande. I dagsläget görs en del åtgärder
              för att ålen ska kunna vandra, dels genom att man försöker ändra
              villkoren i vattendomar, dels genom bland annat fiskevårdsarbete.
            </seg>
            <seg n="62a1b128">
              Regeringen har alltså gett ett uppdrag till Kammarkollegiet och
              Fiskeriverket att se över och effektivisera vattendomar. Vi har
              också gett ett uppdrag till Fiskeriverket och Naturvårdsverket
              om möjligheten att samverka i åtgärder som rör biotop- och fiskevård.
              Regeringen för, som jag nämnde tidigare, även en diskussion med
              kraftverksindustrin för att förbättra de vandringsvägar som är
              en nödvändighet.
            </seg>
            <seg n="c753f3e2">
              Så till frågan kring det småskaliga fisket. Låt mig först poängtera
              att regleringarna och utfärdandet av förordningar i det här sammanhanget
              är Fiskeriverkets. Det är inte regeringens. Fiskeriverket har
              alltså, utifrån det uppdrag som myndigheten har, gjort bedömningen
              att grundförutsättningen för att ålen ska fortleva är att man
              måste införa de här bestämmelserna, eftersom situationen är så
              allvarlig som den är.
            </seg>
            <seg n="42dbf4e5">
              Fiskeriverket har vägt in ålens stora ekonomiska betydelse för
              framför allt det småskaliga kust- och insjöfisket. Av hänsyn till
              den socioekonomiska betydelsen för denna grupp har man gjort speciella
              undantag. Vad jag förstår har den fiskare som nogsamt och korrekt
              har rapporterat sin fångst genom detta undantag från det som skulle
              vara ett förbud möjlighet att bedriva fiskeriverksamhet.
            </seg>
            <seg n="916ec025">
              Jag vill också i sammanhanget poängtera att i utarbetandet av
              en handlingsplan för torsken i Östersjön kommer det småskaliga
              fiskets situation att tas upp, precis som det görs i den europeiska
              fiskefondens handlingsplan; detta därför att vi och alla andra
              som ingår i samarbetet inom EU är angelägna om att vi har kvar
              och utvecklar kustfisket.
            </seg>
            <seg n="a6b95746">
              Så till frågeställningarna kring småålen. Naturvårdsverket har
              tillsammans med Fiskeriverket tagit fram ett förslag om att lista
              den europeiska ålen på Cites konventionslista.
            </seg>
            <seg n="18ad68e3">
              Vad innebär det? Jo, det innebär att den blir skyddad på ett
              sätt som den inte är i dag. Det är alltså ett av de förslag som
              nästan är under genomförande för att undvika det som Jeppe Johnsson
              tar upp, nämligen att vi exporterar småålen som då förbrukas i
              andra delar av världen.
            </seg>
            <seg n="58d56b09">
              Allra sist kan jag bara bekräfta att Jeppe Johnsson har rätt
              i sin framställning om att medlen för utsättning av ål har minskat.
            </seg>
          </u>
          <note type="speaker" n="b41b1d8d">
            Anf. 84 JEPPE JOHNSSON (m):
          </note>
          <u who="jeppe_johnsson_febb4c" xml:id="i-2096822ec477cdf5-1" n="b1b22a5b">
            <seg n="3c05174b">
              Fru talman! Jag ser fram emot att medlen för utsättning av glasål
              ökas nu när vi har fått en ny jordbruksminister.
            </seg>
            <seg n="0a0a2593">
              I svaret skriver ministern:
            </seg>
            <seg n="f0d94edb">
              I Sverige har Fiskeriverket det övergripande ansvaret för att
              utfärda föreskrifter för fiskets förvaltning.
            </seg>
            <seg n="a3f6653c">
              Ja, det är helt rätt. Men jag har en liten fundering här. Är
              det verkligen klokt att Sverige ska gå före de övriga länderna
              i EU i denna fråga? Jag tycker inte det.
            </seg>
            <seg n="878bfb39">
              Detta är under våren föremål för förhandlingar i ministerrådet.
              Och jag tycker att det är direkt taktiskt fel att föregripa gemensamma
              beslut och gå före, vilket Fiskeriverket nu gör.
            </seg>
            <seg n="be7ac80b">
              Ministern kanske inte kan kritisera Fiskeriverket, men det tillåter
              jag mig att göra.
            </seg>
            <seg n="cf24781f">
              Det är i förhållande till fisket i andra EU-länder lika principiellt
              fel som när den gamla regeringen efter tryck från Miljöpartiet
              gick ut och sade att vi inte ska fiska någon torsk. Då sade de
              andra länderna: Då tar vi er kvot också.
            </seg>
            <seg n="f4e805cb">
              Det är ett dåligt förhandlingsläge att gå ut på detta vis. Man
              måste komma överens om saker och ting gemensamt. Vi bör inte gå
              ut på detta sätt. Vi behöver inte visa för de andra länderna att
              vi är beredda att lägga ned vårt fiske.
            </seg>
            <seg n="ca40bb89">
              Det kan ju, fru talman, inte vara rimligt att vi drar ned vårt
              ålfiske samtidigt som Danmark, Tyskland och i viss mån Polen fortsätter
              att fiska av exakt den ål som vi släpper förbi. Det kan inte vara
              rimligt att vi ensidigt drar ned vårt ålfiske samtidigt som man
              fortsätter att exportera glasål.
            </seg>
            <seg n="a5807b7f">
              Jag önskar jordbruksministern framgång i denna kamp mot att man
              tar upp småål på det sätt som man gör i andra länder.
            </seg>
            <seg n="bc54cdba">
              Jag vill också instämma i de eloger som bland annat Rune Wikström
              gav för att ni har tagit er an kraftverksindustrin. Där kan jag
              berömma Fiskeriverket eftersom jag vet att man har varit inblandad
              i detta.
            </seg>
            <seg n="8b7a63f8">
              Herr talman! Ål är gott i alla former. Denna uppfattning delas
              även av skarv och säl. De äter väl i och för sig helst ålen färsk
              och levande.
            </seg>
            <seg n="ac807b31">
              I en rapport från Fiskeriverket står följande:
            </seg>
            <seg n="c54e0d67">
              Skarven äter de flesta förekommande fiskarter, även de kommersiellt
              betydelsefulla. Skarvens fiskuttag kan för flera arter vara jämförbart
              med eller större än fiskets uttag.
            </seg>
            <seg n="3a664442">
              Det är nog ingen slump eller bara skarvens långa hals som gör
              att skarven nere hos oss kallas ålakråka, eller på listerländska,
              aulakrauge.
            </seg>
            <seg n="b1a19027">
              Fiskeriverket beräknar i samma rapport att vi har över 170 000
              skarvar, vilket innebär en ökning med över 40 % sedan 1999.
            </seg>
            <seg n="bc3c2fbe">
              Även sälen har ökat mycket kraftigt, och den äter också ål med
              stor aptit.
            </seg>
            <seg n="1f5fb351">
              Då det gäller andra vilda djur i vår natur, till exempel älgen,
              råder det ganska stor enighet om att man faktiskt måste jaga den
              för att hålla ett lagom stort bestånd. När det är lite älg slutar
              man att jaga den. Man vill att den ska stå i samklang med naturen.
              Jag saknar ett liknande resonemang då det gäller de glupska fiskkonsumenterna
              skarv och säl.
            </seg>
            <seg n="c4918f4b">
              Herr talman! Jag har en fråga. Är ministern beredd att ta initiativ
              så att även dessa ålfiskare, skarvarna och sälarna, minskar genom
              att utöka jakten på dem? Det kan ju inte vara rimligt att bara
              den svenske yrkesfiskaren ska vara lovligt byte.
            </seg>
          </u>
          <note type="speaker" n="38ffcd67">
            Anf. 85 LARS-IVAR ERICSON (c):
          </note>
          <u who="jan_ericson_aca06f" xml:id="i-81d09ce882df0c9f-4" n="5ed17bf6">
            <seg n="b27d8e05">
              Herr talman! Jag tror inte att ålens framtid beror på om någon
              får fiska 30 kilo ål eller 400 kilo ål. Men det ska vara rimliga
              regler, och det fordras ett större internationellt ansvarstagande.
            </seg>
            <seg n="b4468685">
              Jag är glad för att ministern inte är lika hal som sin företrädare
              och slingrar sig när det gäller fiske- och landsbygdsfrågor utan
              är beredd att gå vidare och agera inom EU. Det är väldigt viktigt,
              för vi ska vara rädda om det kustnära fisket. Vi får inte ge upp.
              Vi ska vara rädda om de sista ålfiskarna. Ålabodarna ska vara
              levande och inte bli sommarstugor eller festlokaler.
            </seg>
            <seg n="bf128daa">
              Som ett litet minne från denna debatt vill jag gärna överräcka
              ett bevis som ministern kan använda till kvällssmörgåsen.
            </seg>
          </u>
          <note type="speaker" n="5c69acf2">
            Anf. 86 RUNE WIKSTRÖM (m):
          </note>
          <u who="rune_wikstrom_7a1b49" xml:id="i-5c6e7d7a1ea71e9c-0" n="957ca07e" next="i-3d90a0302359ded2-0">
            <seg n="d25a0d33">
              Herr talman! Jag vill tala om för jordbruksministern att jag
              väl känner till de undantagsregler som har blivit uppsatta, att
              det är förädlingsvärde och så vidare som ska gälla. Men det finns,
              som jordbruksministern kanhända känner till, ingen rapporteringsskyldighet
              från enskilt vatten. Och där förekommer en hel del av det småskaliga
              fisket. Så även om man inte har rapporterat så har man likväl
              fiskat den, och den går med in i bokföringen. Väldigt många små
              kustfiskare kommer att drabbas hårt om de inte får möjlighet att
              fortsätta att fiska.
            </seg>
            <seg n="cbd3c6f4">
              Jag håller helt med Jeppe Johnsson när det gäller säl och skarv.
              De är otroligt stora predatorer.
            </seg>
            <seg n="66fbef48">
              Men det är en annan sak som jag har tänkt på här. När fiske blir
              konfiskerat av staten brukar det utgå ersättning. Man brukar lösa
              in sådant fiske. Hur har man tänkt i det här fallet? Tänker man
              bara ta fisket utan att ersätta fiskevattensägarna, eller hur
              har man tänkt sig det?
            </seg>
          </u>
          <note n="3793a703">
            Anf. 87 GÖRAN PERSSON i Simrishamn (s):
          </note>
          <u who="rune_wikstrom_7a1b49" xml:id="i-3d90a0302359ded2-0" n="957ca07e" prev="i-5c6e7d7a1ea71e9c-0">
            <seg n="b96c8583">
              Herr talman! Jag tänkte att jag skulle vidga debatten lite grann.
              Jag håller med interpellanterna i mycket och har diskuterat med
              ålfiskarna om deras bekymmer. Jag har även förstått av jordbruksministern
              att man är tvungen att vidta vissa åtgärder, inte minst på grund
              av att det förekommer ett svartfiske, alltså att man har fiskat
              ål men inte har tagit upp det. Jag är mycket väl medveten om detta
              som boende vid en av våra ålakuster vid Simrishamn.
            </seg>
            <seg n="94a3fcbf">
              Ålen är till och med Skånes landskapsfisk. Den förekommer även
              i litteraturen, inte minst i Fritiof Nilsson Piratens Bombi Bitt
              och jag . Den förekommer i ålagillen och dylikt. Den är en del
              av kulturen bland annat på Österlen men även på andra ställen
              där man fiskar ål.
            </seg>
            <seg n="bbe2c832">
              Olika delar av landet har sina speciella regionala förutsättningar.
              Och eftersom vi har våra förutsättningar på Österlen är detta
              någonting att bevara och någonting som vi vill ha kvar i vårt
              kulturliv.
            </seg>
            <seg n="7b94568d">
              Nu vet vi att ålbeståndet i Europa håller på att kollapsa och
              försvinna. Ålförekomsten har minskat oerhört mycket.
            </seg>
            <seg n="4152edde">
              När jag åkte upp till riksdagen i morse i tiotolv graders kyla
              och passerade Kivik låg där ålahommor uppdragna på land. De har
              inte blivit uppdragna i år, utan de har legat där under två år
              eftersom det inte har förekommit något fiske med dem under denna
              tid. Skälet är helt enkelt att man inte anser att det finns tillräckligt
              mycket ål i sjön att fiska just där.
            </seg>
            <seg n="3e342420">
              Det skulle vara bra om man kunde ändra förutsättningarna så att
              de kunde ha möjlighet att fiska. De kanske kan komma i gång eftersom
              dessa 400 kilo bevisligen inte har hunnit plockas upp. Så det
              skulle kunna förekomma någon sorts undantag.
            </seg>
            <seg n="eaeda313">
              Den viktigaste åtgärden är ändå, som nämnts här tidigare, att
              plantera ut de ålyngel som sydeuropéer i dag fångar i stora mängder
              och exporterar vidare, bland annat till Kina och Sydostasien.
              Vi behöver dem här uppe, och vi behöver dem som en ålodling, kan
              vi kalla det. Det kanske tar 1520 år att komma ifatt, men vi behöver
              sätta i gång med detta, och vi behöver resurser på det området.
              Jag håller med om det. På så vis kan den stora traditionen med
              bland annat uppskattade ålagillen leva vidare.
            </seg>
            <seg n="f354aa59">
              En annan vinkling på det hela gäller jordbruket. Många bönder
              äger ju ålvatten och arrenderar ut ålvatten till ålfiskare.
            </seg>
            <seg n="6a1a642a">
              En fråga till jordbruks- och fiskeministern blir därför om det
              på något vis finns möjligheter att i EU påverka fisket i Sydeuropa
              så att vi i stället kan få ålynglen till Sverige och plantera
              in dem här för att använda dem vid ålodling och sedan plantera
              ut dem detta för att ålen ska kunna ha sin gång och härifrån gå
              vidare till Sargassohavet, just för ynglen så att cirkeln så att
              säga är i gång.
            </seg>
          </u>
          <note type="speaker" n="8443c925">
            Anf. 88 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-10" n="5dadc4fd">
            <seg n="a7084780">
              Herr talman! Låt oss först repetera varför vi har den här debatten.
              Jo, vi har den därför att det just nu behövs ett skydd för ålen.
              Vi vill ju återfå nyttjandet av en hållbar naturresurs, vilket
              ålfisket i dag inte är.
            </seg>
            <seg n="4f54c5af">
              Genom mätningar har det konstaterats att rekryteringen av ål
              har minskat i dag är den 15 % av nivån före år 1980. Vi vet också
              att dödligheten bland blankål som vandrar ut i havet för att leka
              är mycket hög. Målet är självklart att få den situation som vi
              en gång hade därav nödvändigheten att vidta de här åtgärderna.
            </seg>
            <seg n="5027570a">
              Varför går då Sverige före? Jo, Sverige har ansett att processen
              i EU för att få till stånd en återhämtningsplan har varit alldeles
              på tok för långsam. Sverige är ett av de länder som starkast drivit
              på och pekat på det akuta läget för ålbeståndet och på det faktiska
              utrotningshot som finns. För att då vara trovärdig säger jag att
              vi måste gå före och agera. Eftersom vi inte har lyckats på den
              europeiska arenan får vi gå före på det nationella planet.
            </seg>
            <seg n="2ae8cb19">
              Kan man då äga ålen? Kan man få ersättningar? Principiellt kan
              man konstatera att den gemensamma fiskeripolitik som vi har inte
              innebär en allmän rätt till fiske. Även beträffande den svenska
              rätten på fiskets område kan man konstatera att rätten till fiskeresursen
              är en dispositionsrätt. Egendomsrätten när det gäller fisk föreligger
              alltså varken på allmänt eller på enskilt vatten.
            </seg>
            <seg n="3fd70db3">
              Vad är att göra för det småskaliga fisket? Ja, jag upprepar i
              det sammanhanget att min avsikt är att använda såväl handlingsplanen
              inom den europeiska fiskefonden som handlingsplanen för att återfå
              livskraftiga torskbestånd i Östersjön för att se till att vi kan
              utveckla det kustnära småskaliga fisket.
            </seg>
            <seg n="5d0624fb">
              Jag är fullt medveten om de problem som kustfiskarna har, och
              jag är fullt medveten om behovet av utveckling av det småskaliga
              fisket inte minst för att kunna utveckla en turist- och upplevelsenäring
              utefter våra kuster.
            </seg>
            <seg n="053307eb">
              Överlever ål som sätts ut, trots att skarv och säl har ökat kraftigt?
              Ja, till viss del gör den det. Beräknad överlevnad fram till könsmogenhet
              ligger på 1015 %. Vi är medvetna om att åtgärder måste vidtas
              just därför att vi har en så kraftig utbredning av säl och skarv.
              Därför har vi givit Naturvårdsverket och Fiskeriverket i uppdrag
              att revidera förvaltningsplanerna för säl och skarv och att se
              över och vid behov revidera jaktbestämmelserna så att vi kan decimera
              nämnda bestånd om det är nödvändigt.
            </seg>
            <seg n="d9291278">
              Allra sist: Cites är lösningen för att vi ska få blankålen att
              leka i stället för att exporteras som mat.
            </seg>
          </u>
          <note type="speaker" n="2c8fa5e8">
            Anf. 89 JEPPE JOHNSSON (m):
          </note>
          <u who="jeppe_johnsson_febb4c" xml:id="i-2096822ec477cdf5-2" n="b1b22a5b">
            <seg n="8a83c433">
              Herr talman! Under jordbruksministerns inlägg satt jag och funderade
              på att säga att vi är överens om målen. Det är vi. Men sedan hade
              jag också tänkt säga att vi inte är överens om medlen. Men på
              slutet bättrade sig ministern; det är alltid bra att göra det.
              Det finns nämligen mer att göra än att bara stoppa den svenske
              fiskaren från att fiska ål. Man kunde också stoppa dansken, tysken
              och polacken.
            </seg>
            <seg n="429e9754">
              Jag håller inte med jordbruksministern om att vi ska gå före,
              därför att jag tycker att vi nu har en dålig förhandlingsposition.
              Det vore rimligt att, som sagt, få med också tysken, dansken och
              polacken men också spanjoren, fransmannen och engelsmannen som
              fiskar glasål.
            </seg>
            <seg n="7e2881f2">
              Dessutom finns det möjligheter att minska kraftverkets skador
              på ålen. Där tycker jag att jordbruksministern och också Fiskeriverket
              är på rätt väg. Saker har hänt under de här hundra första dagarna.
            </seg>
            <seg n="6ac9752f">
              Var inte blygsam nu när det gäller EU, Eskil, utan ge er på dem
              som fångar glasålen! Det kan icke vara riktigt att fånga glasål
              när det är den vuxna ålen man ska ha. Man skulle aldrig i något
              annat sammanhang i jordbruket eller fisket göra så att man skördar
              innan saker och ting är mogna.
            </seg>
            <seg n="ff494faa">
              Vi skulle kunna jaga skarv och säl i betydligt större utsträckning
              än vi i dag gör. De här arterna är betydligt mindre utrotningshotade
              än den svenske yrkesfiskaren är.
            </seg>
            <seg n="d2b7312a">
              Naturligtvis tycker jag att det är viktigt att inte fiska ut
              ålen. Men den föreslagna 400-kilosregeln är inte rätta vägen att
              gå. Det är rena rama lotteriet om man förra året råkade fiska
              så mycket ål. Nere i Simrishamn har det tydligen inte funnits
              någon ål i år. Hemma på Listerlandet har det däremot varit rekordmycket
              ål. Ålen är nyckfull. Ena året vet man inte om man får någon ål,
              medan man andra året kan få ganska mycket.
            </seg>
            <seg n="9a7cc76f">
              Jag tycker att den som har yrkesfiskelicens ska få fiska ål.
              Där borde gränsen gå.
            </seg>
            <seg n="212d6381">
              Jag tackar för den här debatten. Jag är övertygad om att jordbruksministern
              kommer att driva de här frågorna på alla fronter för ålens bevarande
              och för det svenska fiskets bevarande.
            </seg>
            <seg n="79a0e9d4">
              Anf. 90 GÖRAN PERSSON i Simrishamn (s):
            </seg>
            <seg n="986b3cb0">
              Herr talman! När det gäller det här förslaget undrar jag om det
              kommer att ske en utvärdering och redovisning av förslaget om
              400-kilosregeln. Och kommer man även från Fiskeriverket eller
              någon annan instans att ge en redovisning och ha ett samtal, en
              dialog, också med fiskarna om hur de upplever situationen?
            </seg>
            <seg n="d9838555">
              Till sist: Kommer även en lite ledande fråga miljö- och jordbruksutskottet
              att informeras inför vidare förhandlingar i EU vad gäller fiskeri,
              kvoter och dylikt men också om ålbestånd, om ålyngel vid Medelhavskusten
              och sådant? Det gäller alltså det återkommande, hur det här har
              visat sig vara i verkligheten. Jag tackar ministern och även interpellanten
              för debatten.
            </seg>
          </u>
          <note type="speaker" n="d21b6f55">
            Anf. 91 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-91770ba56741e433-11" n="5dadc4fd">
            <seg n="64cef96c">
              Herr talman! Låt också mig tacka för den här debatten som jag
              tycker har varit givande. Den har gett mig många inblickar i den
              verklighet som ni som debatterat med mig kan skildra och då på
              ett sätt som jag själv aldrig har upplevt. Tack för det!
            </seg>
            <seg n="d36ae13b">
              Självklart ska vi behandla den här frågan med både den kraftfullhet
              och den dignitet som den har. Vi ska göra det på den europeiska
              arenan, och vi ska utnyttja de kontakter som jag personligen under
              de senaste månaderna har skaffat mig med de grannar som har intressen
              liknande våra. Vi ska göra det på ett sådant sätt att vi tillsammans
              kan återskapa de bestånd som vi alla önskar att vi hade.
            </seg>
            <seg n="77dc117d">
              Jag tycker att vi även fortsättningsvis inom ramen för EU ska
              verka för att vi får en förvaltningsplan för ålen och får den
              med skyndsamhet.
            </seg>
            <seg n="f9d7192c">
              Självklart ska den här processen följa de formalia som vi har
              att följa i regeringens samarbete med Sveriges riksdag. Det innebär
              att vi hämtar mandat i riksdagens utskott eller i EU-nämnden för
              att föra de förhandlingar och fatta de beslut i gemenskapen som
              vi tycker är lämpliga och som mest och bäst gynnar den verksamhet
              som vi har att förvalta.
            </seg>
            <seg n="3908abb0">
              Låt mig allra sist upprepa att vi alltså givit Naturvårdsverket
              och Fiskeriverket i uppdrag att se vad man kan göra åt jaktbestämmelser
              och i övrigt vad man kan göra för att begränsa predatorerna, i
              det här sammanhanget sälen och skarven.
            </seg>
            <seg n="ed6d34ca">
              Låt mig också repetera att Naturvårdsverket och Fiskeriverket
              tillsammans har tagit fram ett förslag till att sätta upp ålen
              på Cites lista. Då är jag övertygad om att man kommer vidare i
              arbetet med att få fram den föryngrings- och reproduktionsbara
              ålen.
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="4399e71c">
            16 § Svar på interpellation 2006/07:118 om det fasta telefonnätet
          </note>
          <note type="speaker" n="33ebc9b5">
            Anf. 92 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-4c7c222237b70b5c-0" n="5ec27c4e">
            <seg n="d99bc204">
              Herr talman! Karin Nilsson har frågat mig vilka åtgärder jag
              avser att vidta för att skapa likvärdiga förutsättningar för Sveriges
              orter och enskilda hushåll att få tillgång till trygga och driftssäkra
              ledningsnät för telefon och modern teknik.
            </seg>
            <seg n="3085b3be">
              Låt mig börja med att tacka för denna interpellation, inte för
              att det finns några enkla svar på den, utan för att frågeställningarna
              är viktiga. Väl fungerande telefoni med tillräcklig överföringskapacitet
              för exempelvis tillgång till Internet är viktigt viktigt oavsett
              om man bor i en tätort eller på landsbygden, viktigt för en fungerande
              vardag för människor och som förutsättning för konkurrenskraft
              för företag runtom i landet.
            </seg>
            <seg n="aa308ee4">
              Frågan berör lagen om elektronisk kommunikation. Bestämmelserna
              i denna lag syftar till att individer, företag och myndigheter
              ska få tillgång till säkra och effektiva elektroniska kommunikationer
              och största möjliga utbyte vad gäller urval, pris och kvalitet.
              Detta ska uppnås främst genom att konkurrensen främjas. Enligt
              lagen ska så kallade samhällsomfattande tjänster alltid finnas
              tillgängliga för alla på likvärdiga villkor i hela landet till
              överkomliga priser. Lagen innehåller även allmänna skyldigheter
              för operatörerna bland annat att se till att verksamheten uppfyller
              rimliga krav på god funktion och teknisk säkerhet.
            </seg>
            <seg n="aadd3148">
              Anslutning till det fasta allmänna telefoninätet ingår bland
              de samhällsomfattande tjänsterna. Post- och telestyrelsen har
              med stöd av lagen i augusti i fjol förpliktat Telia Sonera att
              till överkomligt pris uppfylla rimliga krav på fast anslutning
              åt var och en som begär det. Ärendet är överklagat, och länsrätten
              har beslutat att Post- och telestyrelsens beslut inte gäller i
              avvaktan på att domstol slutligen avgör frågan.
            </seg>
            <seg n="fd310114">
              Karin Nilssons fråga och oro gäller den tjänst som kallas Fastmobil
              som Telia Sonera erbjuder. Tjänsten innebär att vanliga fasta
              telefoner kan användas där fast teleförbindelse saknas. Tekniskt
              sker kommunikationen med företagets GSM-nät med en utomhusantenn
              och en adapter som gör att vanliga fasta telefonapparater kan
              användas. Tjänsten Fastmobil är ny och har få kunder i dagsläget.
            </seg>
            <seg n="1ba8cdd6">
              Det är i och för sig inte valet av teknisk lösning för att förse
              slutanvändare med fast telefoni som är avgörande. Det avgörande
              är främst hur anslutningen fungerar för den enskilde användaren,
              vilka tjänster som finns och vad dessa kostar. Lösningen måste
              uppfylla regleringens krav på bland annat tillgång till nödsamtal,
              hänsyn till funktionshindrades behov av särskilda tjänster och
              de krav som kan komma att gälla för tjänsten som samhällsomfattande
              tjänst. Det är i första hand Post- och telestyrelsens sak att
              ta ställning till om tjänsten Fastmobil uppfyller dessa krav.
            </seg>
            <seg n="c0d0b873">
              Karin Nilsson pekar i interpellationen även på en större fråga,
              nämligen den potentiella motsättningen mellan å ena sidan strävan
              att genom konkurrens i näten få bra och prisvärda kommunikationstjänster
              och å andra sidan intresset att upprätthålla och utveckla infrastruktur
              för sådana tjänster. Jag avser därför att följa upp denna fråga.
              På kort sikt är det dock Post- och telestyrelsens uppgift att
              se till att de samhällsomfattande tjänsterna finns tillgängliga
              i hela landet och håller tillräcklig kvalitet.
            </seg>
            <seg n="78f7d7a1">
              Jag kommer noga att följa marknadens utveckling, den rättsliga
              prövningen av Post- och telestyrelsens beslut och myndighetens
              tillsynsarbete i frågan.
            </seg>
          </u>
          <note type="speaker" n="ec136050">
            Anf. 93 KARIN NILSSON (c):
          </note>
          <u who="ulf_nilsson_15fa88" xml:id="i-2016eb41825f36c0-1" n="1ca60232">
            <seg n="2d2c39b9">
              Herr talman! Jag vill börja med att tacka infrastrukturministern
              för svaret på min interpellation. Jag instämmer givetvis i att
              det inte är några enkla svar och att frågeställningarna är viktiga.
              Jag är på sätt och vis väldigt nöjd med svaret, eftersom lagkraven
              finns där, men det bästa hade varit om det också hade fungerat.
            </seg>
            <seg n="21258ece">
              Min interpellation beskrev situationen för invånarna i en liten
              by i mitt hemlän. För att ministern och alla andra som hör diskussionen
              ska få möjlighet att sätta sig in i den vardag som finns för hushållen
              och företagen i denna by och som består av en kamp med Telia Sonera
              vill jag här lyfta fram ett exempel på verkligheten.
            </seg>
            <seg n="8577f170">
              Man tänker sig att det en tidig söndagsmorgon ringer en telefonsäljare
              från Telia Sonera till en enskild konsument i mitt län och säger:
              Hej, vi har hört talas om att ni har problem med telefonen.
            </seg>
            <seg n="83ad6ab0">
              Ja, vadå? Den fungerar just nu. Telefontråden ligger visserligen
              nere, men nu fungerar den.
            </seg>
            <seg n="90bd82e3">
              Ja, vi tänker i alla fall erbjuda er en fast mobiltelefon och
              en adapter, och en antenn kommer att sättas upp på ert hus, och
              ni kommer att kunna använda er vanliga telefon.
            </seg>
            <seg n="3a98513b">
              Jaha.
            </seg>
            <seg n="187dee67">
              Vi kommer också att inom sex månader ta bort den fasta telefontråden.
            </seg>
            <seg n="3a98513b">
              Jaha.
            </seg>
            <seg n="96218c02">
              Vad är alternativet då? Efter några dagar, utan att man vet mycket
              mer än det där telefonsamtalet, kommer ett brev på posten. I det
              ligger ett avtal i två exemplar som inleds med: Tack för er beställning.
            </seg>
            <seg n="c9ae79c5">
              Ja, vilken beställning? Jag har väl inte gjort någon beställning,
              men visst.
            </seg>
            <seg n="b521ead6">
              Man anmodas att skriva på avtalet, den så kallade beställningen,
              inom ett antal veckor. Några av dem som jag har pratat med skulle
              ha skrivit på det till den 24 december. Det var ingen välkommen
              julklapp. Andra har haft problem redan i november, och några har
              det nu i år.
            </seg>
            <seg n="eba9bca5">
              Stolpar och trådar försvinner väldigt kvickt så fort avtalet
              är påskrivet. Det finns absolut ingen återvändo. Om man inte på
              egen begäran säger upp sitt avtal hos Telia hotar Telia Sonera
              med att man måste betala en ny anslutningsavgift, och man kan
              då också gå miste om sitt gamla inarbetade telefonnummer. Man
              måste alltså börja om på nytt och i bästa fall få det beviljat.
              Är det så att man inte självmant säger upp sitt avtal får man
              en slutlig uppsägning från Telia. Även den är rätt så underligt
              formulerad. Den börjar så här: På begäran avslutar vi vårt telefonabonnemang.
              Så får man skriva dit sitt telefonnummer. Vems begäran?
            </seg>
            <seg n="db131234">
              Vad gäller telefon med Fastmobil och hur den fungerar har jag
              träffat på sådana som menar att den fungerar rätt hyfsat om det
              är goda väderleksförhållanden, men mycket dåligt om det skulle
              vara dåliga väderleksförhållanden. Samtalen bryts; i en del hus
              med riktigt dålig mobiltäckning kommer samtalen att brytas även
              vid bra väderleksförhållanden. Det finns många som har en mobilskugga.
              Om man vill samtala med sina vänner i grannskapet, där båda hushållen
              har dålig täckning, är det fullständigt kört. Då fungerar till
              och med röksignaler förmodligen bättre.
            </seg>
            <seg n="f0865d62">
              Internetuppkopplingen är också under all kritik när man har så
              dålig täckning. Vissa dagar kommer man över huvud taget inte in
              på Internetuppkopplingen. Man får försöka en annan dag och hoppas
              på tjänligare väder. Överföringshastigheten är, om modemet fungerar,
              begränsat till 40 kilobit per sekund. För detta debiteras man
              en avgift på 129 kr i månaden.
            </seg>
            <seg n="5a92938c">
              Det är väldigt svårt att få någon på Telias kundtjänst att förstå
              problemet om man måste göra felanmälan.
            </seg>
          </u>
          <note type="speaker" n="22d5958a">
            Anf. 94 LARS-IVAR ERICSON (c):
          </note>
          <u who="jan_ericson_aca06f" xml:id="i-81d09ce882df0c9f-5" n="5ed17bf6">
            <seg n="ff74a192">
              Herr talman! Det finns ett grekiskt ord som vi gärna använder
              i dag, och det är ordet kris. Det är dock skillnad på kriser.
              Om man säger att krisen består i ett elavbrott vet jag att jag
              så småningom kommer att få strömmen tillbaka, och jag vet att
              jag kommer att få ekonomisk ersättning för detta elavbrott. Men
              är det kris i telefonin är det värre; då är jag mer ute i osäkerhetens
              värld. Telia Sonera ger ersättning först efter fem dagar utan
              telefon, och då måste kunderna själva ansöka om ersättning. Bara
              det faktum att kunderna själva måste kräva ersättning gör att
              Telia Sonera sparar pengar.
            </seg>
            <seg n="53d38400">
              Hundratusentals människor på landsbygden i Blekinge, Skåne och
              Småland skulle välkomna en skärpning av dagens frivilliga avbrottsregler
              för telefoni. Min fråga blir då om ministern är beredd att verka
              för en ersättning som, likt från elbolagen, automatiskt ska komma
              efter tolv timmars avbrott. Det skulle vara en viktig åtgärd för
              alla dem som nu drabbats av både Gudrun- och Perstormarna.
            </seg>
            <seg n="8b19e0ee">
              Men det är inte bara enskilda personer som drabbas av Telia Soneras
              företagsfilosofi. Osby kommun i Skåne har en krisledningsgrupp
              som först på tredje dygnet lyckades komma i kontakt med ansvariga
              på Telia. Tycker ministern att det är rimligt att en så pass viktig
              grupp som en kommuns krisledningsgrupp ska behöva sitta timmar
              och dygn i kö och ändå inte komma längre än till kundtjänst?
            </seg>
            <seg n="2051c677">
              Man kan också förvåna sig mycket över Telia Soneras tillmötesgående
              när det gällde att närvara vid ett möte för att dryfta läget med
              el- och teleavbrotten efter den senaste stormen Per. Där fanns
              representanter samlade för Eon, regionen och kommunerna för att
              tillsammans gå igenom och diskutera det som hade gått bra och
              det som hade gått fel i hanteringen på olika nivåer. Men någon
              representant för Telia Sonera kom inte. De sade att de inte jobbade
              på det sättet utan hänvisade till en informatör i Umeå. Umeå!
              Om vi tänker på geografin, vad vet en informatör i Umeå om förhållandena
              i Skåne, Blekinge och Småland? Är det kanske så att de ansvariga
              sitter alldeles för långt borta från verkligheten och inte orkar
              bry sig när människor drabbas av krisen teleavbrott?
            </seg>
          </u>
          <note type="speaker" n="17404a21">
            Anf. 95 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-e198fbda44c8a3f4-0" n="fe9e0db3">
            <seg n="52ce1194">
              Herr talman! Jag vill börja med att tacka Karin för att hon har
              tagit initiativet och skrivit den här interpellationen. Det är
              en oerhört viktig fråga. Det är också en fråga som vi under de
              senaste två åren har kunnat följa på olika sätt. Om man tittar
              i medierna i Kronobergs län alla kategorier för att se vad som
              har varit med dagligen handlar det om telefoni och bristen på
              tillgänglighet.
            </seg>
            <seg n="e067db70">
              När jag under eftermiddagen har fått samtal och hört att snön
              vräker ned blir jag inte lugnare. Det var kanske några som fick
              sin telefoni tillbaka i går, och när snön nu lägger sig på de
              ledningar som ligger på marken på många platser känner de förmodligen
              en viss frustration. Det är nog ganska enkelt att förstå.
            </seg>
            <seg n="664bb795">
              Detta är ingen ny fråga. Det här problemet har vi haft de två
              senaste åren sedan stormen Gudrun. Det finns massor med människor
              som kan vittna om detta på olika sätt.
            </seg>
            <seg n="9e9f4dc6">
              Någonting som man hela tiden slås av är, precis som ministern
              skriver i svaret, att det är viktigt att lagen om elektronisk
              kommunikation fungerar och att medborgare och företag har effektiva
              elektroniska kommunikationer. Där är vi fullständigt överens.
              Problemet är bara att Telia inte lever upp till detta.
            </seg>
            <seg n="47c52374">
              Som jag ser det är det ingen skillnad om jag bor på landsbygden
              eller i glesbygden den taxa som jag betalar är densamma oavsett
              var jag bor. Då måste jag som kund och konsument ha rätt att få
              samma service som i tätorten. Det får inte vara någon skillnad.
              Jag bor själv i en tätort där telefonen fungerar, men hos dem
              som bor bara fem kilometer utanför fungerar telefonin när det
              är bra väder och solen skiner, men så fort det börjar blåsa eller
              snöa uppstår dessa problem. Därför är det viktigt att vi ställer
              krav på Telia.
            </seg>
            <seg n="bd6da127">
              En kollega till Åsa Torstensson var ute i Kronobergs län i valrörelsen
              och lovade att alla skulle få tillgänglighet och fast telefoni.
              Detta hoppas jag att ni i regeringen samtalar om, så att ni förhoppningsvis
              kan leva upp till detta, och vi kan få en lösning.
            </seg>
            <seg n="3173363c">
              Frågan kvarstår som jag ser det. Det duger inte att följa frågan,
              utan vi måste ställa krav på Telia. Det kan vi göra tillsammans,
              för vi måste få rätt till likvärdig telefoni i hela landet.
            </seg>
          </u>
          <note type="speaker" n="8499cf7e">
            Anf. 96 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-4c7c222237b70b5c-1" n="5ec27c4e">
            <seg n="6cddffc6">
              Herr talman! Det är bara att stämma in i den frustration som
              ni vittnar om och som jag själv får samtal om och på plats ska
              ta del av i morgon.
            </seg>
            <seg n="866ea3b4">
              Jag vill dela upp det här, för det finns ett antal frågeställningar
              i era beskrivningar som kan verka höra ihop men som lagstiftningsmässigt
              ändå skiljer sig åt.
            </seg>
            <seg n="ebb3a54c">
              Först och främst redovisar Carina Adolfsson Elgestam att det
              nu kommer snö igen, och man kan vara minst sagt orolig för vad
              som händer. Vad gäller driftssäkerheten, det vill säga en driftssäker
              elektronisk kommunikation, har alla operatörer i dag skyldigheten
              den åligger alla operatörer att ha en teknisk och uthållig säkerhet
              som gör att man kan möta de oväder som vi vet återkommer och som
              de senaste två åren har återkommit så nära inpå varandra.
            </seg>
            <seg n="7511c621">
              Det är Post- och telestyrelsens uppdrag att kontinuerligt vidta
              åtgärder och skapa förutsättningar för att höja robustheten vad
              gäller kommunikationerna så att man kan möta de allvarliga störningar
              som framför allt sker vid storm eller snö. Det här arbetet sker
              ju, enligt PTS, tillsammans med operatörerna, länsstyrelse och
              aktuella kommuner.
            </seg>
            <seg n="cede3a86">
              Den andra delen som jag vill separera är rätten till fast telefoni
              som Karin Nilsson återkom till. Där är det ju så att staten har
              ett ansvar för att de som begär det ska kunna få anslutning till
              fast telefoni till ett överkomligt pris. Det är det som är den
              samhällsomfattande tjänsten där vi också har en harmonisering
              i relation till andra EU-länder.
            </seg>
            <seg n="17c424e7">
              Kan då inte marknaden själv sköta detta och säkerställa tillgången
              är det Post- och telestyrelsens uppgift att ålägga en operatör
              att uppfylla kraven på att en sådan anslutning kan ske. Det är
              precis det som Post- och telestyrelsen har gjort, och det är detta
              som Telia Sonera har ålagts. Men det är den skyldigheten som man
              har överklagat, och det är den som nu prövas i länsrätten.
            </seg>
            <seg n="b5dc0b02">
              Carina Adolfsson Elgestam! Vi har en lagstiftning, och den är
              under process. I den processen har Telia Sonera möjlighet att
              agera, eftersom de själva har sagt att den skyldigheten inte åligger
              dem. Den dag som vi får beskedet från länsrätten vet vi hur stark
              lagstiftningen är vi har en lagstiftning, lagen om elektronisk
              kommunikation.
            </seg>
            <seg n="df3859c0">
              Vad som däremot inte står i lagen är vilken teknik det gäller.
              Om Fastmobil motsvarar det vi kallar fast telefoni är det Post-
              och telestyrelsens uppgift att värdera och bedöma. När jag säger
              att vi måste följa vad som händer betyder det att vi måste avvakta
              och se vilket besked länsrätten ger i åläggandet till Telia Sonera.
            </seg>
          </u>
          <note type="speaker" n="f3a1da9f">
            Anf. 97 KARIN NILSSON (c):
          </note>
          <u who="ulf_nilsson_15fa88" xml:id="i-2016eb41825f36c0-2" n="1ca60232">
            <seg n="f760cbfd">
              Herr talman! Ja, vi är fullständigt överens. Det är glasklart
              att skulle vi bara få gehör för lagstiftningen, vilket vi saknar,
              skulle frågan vara löst. Men som det är nu har man inte lyssnat
              vad gäller att driftsäkerheten inte fungerar. Den finns inte i
              dag. Tekniken är inte mogen.
            </seg>
            <seg n="92076687">
              Det jag inte hann säga tidigare var att när utrustningen gick
              sönder hos en av de telefonkunder som då har Fastmobil fick han
              vänta i 14 dagar innan Telia lyckades få tag på reservdelar. Under
              den tiden kunde han varken ringa eller använda Internet.
            </seg>
            <seg n="61116728">
              Telia anger också att 95 % av kunderna som har Fastmobil är nöjda.
              Men vilka dessa kunder är kan de inte uppge eftersom det är konfidentiellt
              vilka kunder som har detta.
            </seg>
            <seg n="a4c1c40a">
              Vad ska man då svara alla oroliga, upprörda enskilda telefonkunder
              och företagare? Ska de våga skriva på? Skriver de på försvinner
              som sagt möjligheten att återgå till ett fast nät. Tekniken är
              inte avgörande, utan det viktigaste är att det fungerar. Då är
              frågan: Tänker man investera sig fram så att det fungerar? Finns
              det några som investerar i de master som behövs? I dag verkar
              det inte som att man har tänkt sig det, för det verkar inte vara
              lönsamt. Det handlar om enskilda hushåll här och var i små byar,
              och de är inte intressanta ur ett kostnadsperspektiv.
            </seg>
            <seg n="b662fdb1">
              Vi är på grund av stormen Gudrun ett försöksobjekt för den framtida
              kommunikationslösningen för förmodligen hela landet. Vi har då
              drabbats särskilt just för att det som hände hände. Våra ledningar
              ligger på marken. Och det räcker, som mycket riktigt sades, med
              minsta lilla snömängd. Den snö som kom i helgen gjorde att flera
              blev utan både el och telefon igen. Detta är förstås helt oacceptabelt.
            </seg>
            <seg n="d545cb82">
              Frågan är då också: Tänker Telia satsa på fler telefonmaster?
              Hur lyckas vi få dem att göra det? Vad händer nu? Kan ministern
              och Post- och telestyrelsen ha befogenheter att även fortsättningsvis
              ställa de här lagkraven på Telia Sonera, när man har framtvingat
              avtal för undertecknande? De här avtalen har ju, som jag beskrev
              inledningsvis, i stort sett kommit till genom hot. Har man skrivit
              på har man också frånsagt sig sin möjlighet att påverka och ställa
              krav på Telia Sonera. Kan man backa processen då? Det känns inte
              så. Det känns väldigt obehagligt att det pågår någonting mitt
              under arbetet med lagbehandlingen.
            </seg>
            <seg n="e3da1412">
              Vi är ett mycket tålmodigt folk i vårt län. Stormen Gudrun tog
              skogen för många markägare. Många blev utan ström, och väldigt
              många blev det i både veckor och månader. De blev utan telefon
              och utan mobiltäckning och givetvis också utan Internet. Vi har
              sönderkörda vägar, och vi har fortfarande många el- och teletrådar
              som ligger på marken. Tålamodet är snart slut, eller det är slut.
              Sedan kom stormen Per, och sedan kom det lite snö, och det räcker
              med detta för att allt ska slås ut.
            </seg>
            <seg n="a4d8e17f">
              De krav som ministern räknar upp, enligt lag, är högst relevanta
              och rimliga, men de efterlevs inte. Frågan är: Vad gör man under
              resans gång?
            </seg>
            <seg n="119762c7">
              Jag återkommer.
            </seg>
          </u>
          <note type="speaker" n="a5dd9928">
            Anf. 98 LARS-IVAR ERICSON (c):
          </note>
          <u who="jan_ericson_aca06f" xml:id="i-81d09ce882df0c9f-6" n="5ed17bf6">
            <seg n="7dad1600">
              Herr talman! Jag vill börja med att tacka Karin Nilsson för att
              hon har aktualiserat en mycket viktig fråga. Jag vill också tacka
              ministern för att hon verkar inse att det här är någonting som
              vi boende i Skåne, Blekinge och Halland tycker är väldigt allvarligt.
            </seg>
            <seg n="6bc6fc20">
              Men tyvärr finns inte samma insikt hos Telia Sonera. De verkar
              strunta totalt i framförhållning, planering och modernisering
              jag har inhämtat att många telefonstolpar i Blekinge är från 1939.
              De svarade inte ens när elbolaget Eon frågade om de ville gräva
              ned sina ledningar tillsammans med dem. Det är verkligen dags
              att Telia Sonera lämnar sitt ovanifrånperspektiv och kommer ned
              på de vanliga vardagliga nivåerna, att de inser att tillgängligheten
              måste öka och att det är högst rimligt att vi som lever i ett
              modernt välfärdssamhälle också ska ha tillgång till ändamålsenliga
              telefonförbindelser.
            </seg>
          </u>
          <note type="speaker" n="3df0504e">
            Anf. 99 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-e198fbda44c8a3f4-1" n="fe9e0db3">
            <seg n="632682de">
              Herr talman! Jag vill börja med att säga att jag tycker att det
              är bra att ministern ska göra besök på plats och se hur det är
              i den verklighet som Karin Nilsson så tydligt har beskrivit. Jag
              hoppas också att ministern får möjlighet att möta medborgare som
              kan berätta sin historia.
            </seg>
            <seg n="a4c32ea0">
              Det känns ändå på något sätt som att vi har en bra lagstiftning.
              Men den efterlevs inte, och då kan man ju inte låta bli att känna
              en viss frustration. Man kan inte heller låta bli att fundera
              över om marknaden klarar av det här med tillgänglighet och rättigheten
              till telefoni och fast telefoni i hela landet. Det känns lite
              grann som att man inte riktigt klarar av det.
            </seg>
            <seg n="a3699543">
              Jag kan inte låta bli att också känna att medborgarna runtom
              i Småland och Blekinge framför allt är ju Kronoberg hårt drabbat
              på något sätt är med i ett experiment med Telia när det gäller
              om man behöver efterleva den lag som vi har stiftat här i riksdagen.
              Jag känner att man blir oerhört frustrerad över detta.
            </seg>
            <seg n="51ccd28b">
              När det gäller teknikutvecklingen och Fastmobil tror jag att
              det kanske är en del av framtiden. Men jag är inte säker på att
              kunderna, konsumenterna, ännu är mogna för detta och att teknikutvecklingen
              har kommit tillräckligt långt.
            </seg>
            <seg n="901b45de">
              Sist men inte minst delar jag Lars-Ivar Ericsons uppfattning
              om det här med ekonomiska ersättningar liknande de överenskommelser
              vi har med elbolagen. Det är kanske ett sätt att komma ett steg
              framåt. Jag har för avsikt att återkomma i den frågan till ministern
              utifrån om vi kan ställa sådana krav.
            </seg>
          </u>
          <note type="speaker" n="faf0705e">
            Anf. 100 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-4c7c222237b70b5c-2" n="5ec27c4e">
            <seg n="daaf72c2">
              Herr talman! Jag tror att jag återigen vill upprepa att robustheten,
              driftssäkerheten, åligger alla operatörer, och det är här som
              det ständigt byggs bättre. Vi kan jämföra med det som de olika
              elbolagen naturligtvis har arbetat med. Det åligger alla operatörer
              oberoende av den lagstiftning som vi pratar om, alltså LEK, lagen
              om elektronisk kommunikation.
            </seg>
            <seg n="bb7b8a4d">
              Jag ska gå tillbaka till Carina Adolfsson Elgestam. Om man efterlever
              LEK eller inte kan vi i dag inte riktigt avgöra. Det är ju det
              som är under avgörande. Vi ser väl med spänning fram emot att
              man från länsrätten ändå ska komma till beslut i den delen.
            </seg>
            <seg n="652b6bf1">
              Vad gäller Telias skyldighet att återställa till fast telefoni
              kontra Fastmobil åligger det PTS att göra den teknikavvägningen,
              om det är jämförbart.
            </seg>
            <seg n="3ad0de9d">
              I dagsläget tror jag att kunden i sig kanske inte kommer att
              märka någon skillnad på Fastmobil och fast telefoni om det bara
              är telefonen man använder. Men det är, precis som Karin Nilsson
              påpekar, när man är intresserad av att koppla upp sig och få en
              kapacitet motsvarande bredband på Internet som man märker skillnaden.
              Och vad gäller anslutningen till Internet ingår då den delen upp
              till 20 kilobit som samhällsomfattande tjänst men inte bredband.
              Där finns det en skillnad. Och det är, så att säga, angivet i
              det som man har rätt till vad gäller samhällsomfattande tjänst.
            </seg>
            <seg n="e71070b5">
              Jag glömde att svara på Lars-Ivars fråga kopplad till ersättning.
            </seg>
            <seg n="f8b27467">
              Jag tror att det är viktigt att se att det inte riktigt går att
              jämföra el och tele i det här sammanhanget. De elektroniska kommunikationerna
              är ju först och främst beroende av elförsörjning, så de åtgärder
              som genomförs för att säkerställa driften för elförsörjning är
              av basbetydelse. Om vi blir bättre där kommer det också att bli
              bättre för telefonins funktion och de påfrestningarna. Det har
              ett tydligt samband. Elnätsägare har ju också koncession på sitt
              område, vilket inte är detsamma som för den som äger ett nät för
              elektroniska kommunikationer. Det är inte riktigt jämförbart.
              I dagsläget har jag inte tänkt att gå vidare med den del som skulle
              motsvara ersättning efter tolv timmar som jag och Centerpartiet
              tillsammans med Socialdemokraterna drev igenom vad gäller elförsörjningen.
            </seg>
          </u>
          <note type="speaker" n="a94d8ad9">
            Anf. 101 KARIN NILSSON (c):
          </note>
          <u who="ulf_nilsson_15fa88" xml:id="i-2016eb41825f36c0-3" n="1ca60232">
            <seg n="72514970">
              Herr talman! Jag tror nog att vi hamnar i det trådlösa en gång
              i framtiden. Då gäller det ju som sagt att det fungerar. Du pratar
              om robustheten, och den innefattar alla operatörer. Det trådlösa
              har ju inte heller robustheten som det är i dagsläget, tyvärr.
              Så vi har inte tilltro till det systemet heller.
            </seg>
            <seg n="92faddff">
              När det blåste nu med stormen Per var det inte alls som med Gudrun.
              Då var vi utan mobil, telefon och el. Även nu var vi utan mobil.
              När det drabbar en tätort finns det inte mer än 30 minuters batteribackup
              på masten för mobiltelefonen. Sedan är den borta. Ute på landsbygden
              är den givetvis också borta. Och den var borta i över ett dygn.
              Det fanns säkert kommuner där den var borta ännu längre. Jag fick
              ett exempel från Älmhults kommun. Där fick man med bil köra mellan
              sina olika enheter, från det administrativa kontoret ut till de
              olika servicehusen för att ta reda på hur bemanningen var och
              om personalen hade kommit fram i stormen, om allt fungerade som
              det skulle. Dessutom fick man vinterkräksjukan mitt i allt detta.
              Det är ett hopplöst scenario när man inte kan meddela sig. Även
              i krissituationer där man röjer ledningsgator behöver man mobiltelefonen
              för att veta när strömmen är av och när strömmen är på och den
              säkerhet som man då kan ha genom att kunna meddela sig.
            </seg>
            <seg n="f099019d">
              Vi hade en 3 G-mast som blåste ned i stormen Per. Den hade förmodligen
              blivit uppsatt i ett hygge som uppstod på grund av Gudrun. Jag
              har den här i tidningen, en ihopramlad skrothög. Den stod där
              i två veckor. Sedan låg den på marken. Så tilltron är ju inte
              den allra största.
            </seg>
            <seg n="48a22783">
              Jag har dessutom en granne som drabbades av en eldsvåda i sitt
              hem. Brandbilen körde utanför mitt hus och fick vända för det
              låg granar på vägen. Det hade inte med telefonen att göra, men
              mannen som drabbades fick lov att köra ned, såga sig igenom granar,
              ta sig ned till brandstationen i Tingsryd, larma vid brandstationen
              och sedan ta sig hem. Det tog minst 20 minuter innan han hade
              lyckats larma. Det gjorde säkert mer skada för huset än vad det
              hade gjort om telefonförbindelsen hade fungerat via mobilen. Så
              vi tror inte på det systemet heller än, tyvärr.
            </seg>
          </u>
          <note type="speaker" n="9c4bd24e">
            Anf. 102 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-4c7c222237b70b5c-3" n="5ec27c4e">
            <seg n="bbb80c19">
              Herr talman! Jag tackar för den här interpellationen, för den
              är mycket viktig. Jag utgår från att vi kommer att återkomma till
              detta, förhoppningsvis inte just i det område som vi nu har diskuterat
              och som har drabbats vid ett flertal stormar. Men jag tror att
              vi måste vara medvetna om att vi lever i en tid där vi kommer
              att hamna i många situationer där vi får konstatera att vi lever
              i en väldigt sårbar miljö och ett sårbart samhälle med stormar,
              snöoväder, vägar som rasar, och så vidare.
            </seg>
            <seg n="14665694">
              Jag är helt säker på att det också kommer att ställas krav. Det
              kommer att krävas bättre riskanalyser och fler ekonomiska åtgärder
              för att kunna förebygga den här typen av katastrofer om vi säger
              det inom citattecken på grund av att vi lever i ett modernt och
              till viss del sårbart samhälle. Jag tror att vi kommer att konstatera
              att människor kommer att kräva åtgärder, och det kommer att kosta
              pengar. Vi kommer att ha motsvarande diskussioner, tror jag, inom
              andra områden som vi undan för undan kommer att uppmärksamma.
              Vi kommer att drabbas av att detta är sårbart. Det håller inte
              när det blir extrema miljöpåfrestningar. Kanske handlar det om
              områden där vi i dag inte är riktigt medvetna om att det kommer
              att inträffa.
            </seg>
            <seg n="95ac786f">
              Men, som sagt, jag tror att det är otroligt viktigt att vi för
              en fortsatt diskussion och är uppmärksamma på den här problematiken.
              Jag tror att vi kommer att återkomma till ytterligare diskussioner
              om det här. Jag tackar för den här interpellationen som jag tycker
              är mycket viktig och som jag förhoppningsvis kan återkomma till
              när vi vet vad ett länsrättsutslag mellan Post- och telestyrelsen
              och Telia Sonera har gett.
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="a06dd0bb">
            17 § Svar på interpellationerna 2006/07:168 om E 22, 171 om Tjustbanan
            och 183 om kommunikationerna mellan Linköping och Västervik
          </note>
          <note type="speaker" n="53f0f222">
            Anf. 103 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-4c7c222237b70b5c-4" n="5ec27c4e">
            <seg n="a66d9023">
              Herr talman! Krister Örnfjäder har frågat mig vilka åtgärder
              jag avser att vidta för att en utbyggnad av E 22:an sker så fort
              som möjligt, vilket behov av investeringar jag ser för E 22:an
              samt hur tidsplanen för en utbyggnad av E 22:an ser ut. Krister
              Örnfjäder har även i en interpellation om Tjustbanan frågat mig
              hur jag avser att tillgodose behovet av moderna och snabba transporter
              mellan Västervik och Linköping. Staffan Danielsson har frågat
              mig vilka åtgärder jag ser som nödvändiga för att förbättra kommunikationerna
              mellan Linköping och Västervik i ett kort- och långsiktigt perspektiv.
              Jag har valt att besvara alla tre interpellationerna i ett sammanhang.
            </seg>
            <seg n="1bef7df3">
              Krister Örnfjäder skriver i en av interpellationerna att i Vägverkets
              nationella plan för utbyggnad 20042015 ingår inte E 22:an. Detta
              påstående har jag två kommentarer till. För det första är väl
              planen egentligen inte Vägverkets. Det är ju regeringen som fastställt
              planen och har ansvaret för den. För det andra finns det ett antal
              utbyggnadsprojekt på E 22:an i planen, i såväl Skåne som Blekinge,
              Kalmar och Östergötlands län. Men antalet utbyggnadsprojekt på
              E 22:an minskade när den tidigare regeringen i oktober 2004 beslutade
              att fyra projekt på E 22:an genom Skåne inte längre skulle vara
              prioriterade.
            </seg>
            <seg n="ac80f3b5">
              När det gäller Tjustbanan har den tidigare regeringen, precis
              som Krister Örnfjäder och Staffan Danielsson skriver, avsatt 250
              miljoner kronor för investeringar mellan Linköping och Åtvidaberg
              samt gett Banverket i uppdrag att utreda förutsättningarna för
              att upprusta delen mellan Åtvidaberg och Västervik. Nu när Banverkets
              redovisning inkommit kan vi se att kostnaden för att upprusta
              Tjustbanan ligger på 3,6 miljarder kronor och att Banverket anser
              att det inte är meningsfullt att investera ett så litet belopp
              som 250 miljoner kronor.
            </seg>
            <seg n="417db436">
              När det gäller interpellanternas konkreta frågor om investeringar
              på E 22:an, Tjustbanan och andra vägar och järnvägar är jag inte
              beredd att i dag ge några konkreta besked. Orsaken till det är
              att riksdag och regering har beslutat att ha en sammanhållen process
              för prioritering av väg- och järnvägsåtgärder, där beslut ska
              grundas på analyser av effekter och kostnader. Regeringen har
              nyligen tagit första steget i denna process genom att ge ett antal
              myndigheter i uppdrag att utarbeta ett underlag för en kommande
              proposition om infrastruktur. När riksdagen sedan beslutat om
              propositionen kommer vi att komma in i ett skede då vi mer konkret
              diskuterar prioritering av olika åtgärder innan regeringen slutligen
              fastställer de nationella väg- och järnvägsplanerna. I det sammanhanget
              kommer investeringarna på E 22:an och Tjustbanan att prövas. Som
              ett stöd för regeringens beslut i frågan är det angeläget att
              berörda kommuner och regioner då redovisar sina övergripande prioriteringar.
            </seg>
            <seg n="e96c0d10">
              Regeringen har även gett Vägverket och Banverket i uppdrag att
              revidera de nu gällande nationella väg- och banhållningsplanerna
              för perioden 20042015. Vi får genom det en bättre kvalitet på
              kostnadsberäkningarna för olika projekt. Vägverket och Banverket
              ska inkomma med förslag till reviderade planer senast den 18 juni
              i år. Även här kan E 22:an och Tjustbanan bli föremål för diskussion.
            </seg>
            <seg n="e2e026d8">
              Det är min fasta övertygelse att vi får en mer effektiv användning
              av statens medel genom denna sammanhållna process med regional
              delaktighet, jämfört med om vi hade en ordning där regeringen
              fattade separata beslut för varje större väg och järnväg i landet.
            </seg>
          </u>
          <note type="speaker" n="7b99ad0a">
            Anf. 104 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-8e9770aeaa8919a2-0" n="33f28acd">
            <seg n="9cb1a966">
              Herr talman! Till att börja med vill jag tacka för svaret. Tyvärr
              har statsrådet Åsa Torstensson valt att slå ihop två helt olika
              ärenden i samma svar, vilket gör att diskussionen för en utomstående
              riskerar att bli helt obegriplig. Jag tänker därför börja med
              att ha några gemensamma synpunkter på båda ärendena för att sedan
              övergå till att diskutera dem vart och ett för sig.
            </seg>
            <seg n="76d21fc1">
              Att inte säga något är också ett budskap. Statsrådet väljer att
              inte svara på mina frågor i interpellationen med hänvisning till
              att hon vill ha en sammanhållen process med en regional delaktighet.
              Det kan man väl tycka är en bra inställning till dessa ärenden.
              Problemet är bara att man från majoritetens sida har valt en lösning
              där man duckar för frågorna genom att begära in uppgifter som
              man redan har tillgång till och som förskjuter dagens dåliga situation
              in i framtiden. Det gör att nödvändiga beslut inte kommer till
              och att processer inte sätts i gång som man tidigare på olika
              politiska nivåer varit överens om.
            </seg>
            <seg n="42bce9b5">
              E 22:ans betydelse, från Trelleborg till Norrköping, kan inte
              tillräckligt påpekas. Behovet av att de nödvändiga åtgärderna
              på denna väg vidtas så snart som möjligt kan inte tillräckligt
              många gånger understrykas. Att då ytterligare försena dessa är
              inte till fördel vare sig för dem som är i direkt behov av vägen
              eller för landet i sin helhet.
            </seg>
            <seg n="ab8e3ee6">
              En kraftig upprustning av Tjustbanan mellan Västervik och Linköping
              är en förutsättning för att klara denna landsdels behov av en
              väl fungerande arbetsmarknadsregion. Västerviks kommun är i dag
              en egen arbetsmarknad. För att kunna göra dem som bor där delaktiga
              i en större arbetsmarknad finns bara möjligheten med snabbare
              tågförbindelser. Avstånden till andra arbetsmarknadsregioner är
              för stora för att frågan ska kunna lösas på annat sätt.
            </seg>
            <seg n="7e102b8a">
              Att regeringen behöver mer information utöver den nyligen gjorda
              redovisningen från Banverket kan inte vara möjligt.
            </seg>
            <seg n="b6891f46">
              Att försena projektet gör det bara svårare för andra aktörer
              än staten att ta sitt ansvar. Jag tänker då närmast på dem som
              i dag sköter trafiken och deras behov av framförhållning när ny
              upphandling ska göras. Den försening som regeringen nu har bidragit
              till innebär att upphandlingen försvåras och en risk för att kraftiga
              förseningar av trafikarbetet inträffar.
            </seg>
            <seg n="1e5f38f1">
              Herr talman! Före valet satt de borgerliga partierna inne med
              alla lösningar på trafikproblemen i Sverige i debatterna som fördes
              och beklagade att den dåvarande regeringen inte agerade. Nu, herr
              talman, bidrar den borgerliga regeringen till att situationen
              försämras.
            </seg>
          </u>
          <note type="speaker" n="231f5538">
            Anf. 105 STAFFAN DANIELSSON (c):
          </note>
          <u who="staffan_danielsson_559bd0" xml:id="i-1f775f071c56b2c4-0" n="488e3f07">
            <seg n="24ac7c66">
              Herr talman! Statsrådet! Tack för det lite kärva men ändå, tror
              jag, korrekta svaret!
            </seg>
            <seg n="3f9d0e2f">
              Krister Örnfjäder sitter i dag inne med lösningar på vad som
              ska göras, något som inte alltid regeringen gjorde före valet.
              Det är väl så att rollerna förändras lite. Jag tycker att det
              är rimligt att en ny regering verkligen tar till sig detta viktiga
              område. Det är viktigt att den prioritering som ska ske av önskemål
              från stora delar av landet sker utifrån ett sakligt och bra underlag.
            </seg>
            <seg n="3c59cecd">
              Det är alltid en stor och viktig diskussion här i riksdagen hur
              staten ska fördela sina investeringar i vägar och järnvägar. Det
              beror på att det är så viktigt för berörda bygder och hela landet
              hur stat och myndigheter anslår medel och fördelar resurser.
            </seg>
            <seg n="16195a4b">
              I dag lyfter Krister Örnfjäder, vilket jag tycker är bra, och
              jag fram en del av Sverige vår del, säger vi nog nämligen Östgöta-
              och Kalmarregionen. Vi är nog inte alltid de flitigaste när det
              gäller att visa på behoven, men vi gör det nu i dag. Jag ser fram
              emot en bra dialog med infrastrukturministern.
            </seg>
            <seg n="32626dba">
              Först vill jag ändå sätta denna del av Sverige i sitt sammanhang.
              Tjustbanan genom den vackra Tjustbygden och Uknadalen mellan Västervik
              och Linköping fortsätter i sin förlängning, eller tvärtom, genom
              stambanan till Helsingfors. Det starka behovet av Ostlänken, och
              för den delen av fler spår i Helsingfors, står inte i motsatsställning
              till att en satsning sker också på Tjustbanan, tvärtom.
            </seg>
            <seg n="4a446c08">
              Det är glädjande att den nya regeringen så tydligt öppnar för
              mer resurser till väg och järnväg genom samverkan mellan staten
              och andra intressenter i så kallade OPS-projekt. Det fungerar
              utmärkt i andra länder. Vi har Arlandabanan, och nu kommer det
              att bli fler spännande projekt. Tjustbanan är kanske inget lämpligt
              OPS-projekt, men genom att en del lämpliga andra stora investeringar
              kan ske med nya lösningar öppnar det för totalt sett större resurser
              till infrastrukturen.
            </seg>
            <seg n="5448cb3b">
              Jag försökte locka statsrådet att uttala sig om vilka åtgärder
              som erfordras för bättre kommunikationer mellan Östergötland och
              Kalmar, men det gick inte. Jag delar statsrådets och regeringens
              upplägg att lägga fram en sammanhållen proposition, men låt oss
              ändå som ett inspel i detta ha en diskussion om den här delen
              av Sverige, mellan Linköping och Norrköping och mellan Västervik
              och Vimmerby.
            </seg>
            <seg n="605f7fc9">
              Behovet av regionförstoring och de tillväxtmöjligheter detta
              medför är mycket angeläget för Västervik, som i dag är sin egen
              arbetsmarknadsregion, men även för Östergötland.
            </seg>
            <seg n="53d8b535">
              Europavägen mellan Västervik och Norrköping behöver en bättre
              sträckning förbi Söderköping, där även Göta Kanal spärrar vägen
              under sommarhalvåret. De spännande planerna på ett båtlyft över
              vägen vinner allt fler anhängare, och jag hoppas att de kan läggas
              in i en kommande plan.
            </seg>
            <seg n="84674399">
              Mellan Västervik, Gamleby och Linköping har vi riksväg 35, som
              behöver rustas upp till 90-, 100- eller kanske 110-väg mellan
              Överum och Linköping.
            </seg>
            <seg n="88b37c55">
              Och så har vi då järnvägen mellan Västervik och Linköping. Det
              tar en och en halv timme att åka dessa tio mil. Den är enkelspårig,
              oelektrifierad och i starkt behov av upprustning. Det är en rätt
              skraltig järnväg som måste förbättras. Jag vill göra ett litet
              försök att få ut ministern på banan igen: Håll med mig om att
              denna järnväg ändå behöver förbättras!
            </seg>
          </u>
          <note type="speaker" n="985f5e38">
            Anf. 106 KERSTIN ENGLE (s):
          </note>
          <u who="kerstin_engle_1bc363" xml:id="i-a8699fbcfdd13f9a-0" n="3a1e1ddd">
            <seg n="548ececd">
              Herr talman! E 22:ans betydelse för hela Skånes och hela Sveriges
              befolkning och näringsliv har många talat mycket och länge om
              i denna kammare, inte minst den borgerliga oppositionen under
              förra mandatperioden. Alla är överens men det blev inga pengar.
            </seg>
            <seg n="68c0e49c">
              Bra kommunikationer är en förutsättning för att kommuner och
              regioner ska utvecklas och invånarnas möjligheter öka när det
              gäller boende, arbete och studier. Alla är överens men det blev
              inga pengar.
            </seg>
            <seg n="cc5b8772">
              I valrörelsen var det många som lovade att blir det bara en borgerlig
              regering så ska vägen byggas. Det fanns till och med de som var
              ute och tog första spadtaget. Nu väntar vi otåligt på grävskoporna.
              Eller var det bara tomma vallöften?
            </seg>
            <seg n="8f53c567">
              Moderaterna lovade mest, 4 miljarder. Övriga partier lovade mindre
              men självklart mer än s-regeringen. Jag undrar dock, ministern:
              Hur stor är egentligen enigheten inom regeringen? Det bidde ju
              inte ens en tumme när vi läste i budgeten. Är ni överens om att
              det blir mer satsningar på vägarna?
            </seg>
            <seg n="7b2384e3">
              Vägverket har fått i uppdrag att revidera den nuvarande vägplanen,
              men vad är ministerns ambitioner? Vad betyder det egentligen att
              få bättre kvalitet på kostnadsberäkningarna? Är det att slopa
              något vägprojekt eller att föra in nya projekt? Att räkna ned
              kostnader är det väl ändå ingen som tror på, såvida man inte minskar
              på ambitionerna. En översyn i sig ger ju inte bättre kostnadseffektivitet.
              Att utreda kostar pengar; det såg vi inte minst med Citybanan.
            </seg>
            <seg n="c21c170a">
              Behovet av en utbyggnad av E 22:an råder det ju full enighet
              om, så jag ska väl inte tolka ministern så att det finns andra
              projekt som nu ska prioriteras och som kan komma att flytta E
              22:an bakåt på prioriteringslistan.
            </seg>
            <seg n="16d4577d">
              Det vore intressant att höra vilka tankar hos ministern som ligger
              bakom uttrycket bättre kvalitet på kostnadsberäkningarna. Ett
              förtydligande från ministern skulle kanske kunna lugna oss och
              förhindra onödig oro och spekulation.
            </seg>
          </u>
          <note type="speaker" n="3568cbc0">
            Anf. 107 CHRISTER NYLANDER (fp):
          </note>
          <u who="christer_nylander_37ae93" xml:id="i-3d0e9288e4360860-1" n="7b753e41">
            <seg n="440da14e">
              Herr talman! Man slås alltid i debatterna under mandatperiodens
              första månader av vilka stora förväntningar som finns på den nya
              regeringen. Jag tycker att det är härligt. Det ska vara stora
              förväntningar på den nya regeringen, och vi ska också ha stora
              förväntningar på att den levererar det som är utlovat. Det har
              ju börjat väldigt bra i den senare delen.
            </seg>
            <seg n="ccb5d03a">
              Man ska också se till att den nya regeringen gör det som inte
              har gjorts under så många år tidigare. Många krav ställs, och
              det gäller på något sätt att också ha historiken klar. Det är
              precis som statsrådet säger i sitt svar, att ett problem bakom
              att vi är just här där vi är i dag är att man i oktober för något
              år sedan lyfte ut fyra tunga projekt från E 22 i Skåne. De löften
              som hade givits under lång tid sveks genom ett penndrag när man
              behövde pengar någon annanstans. Huvudproblemet har ju varit att
              infrastrukturen i Sverige under så många år har tillåtits halka
              efter när det gäller investeringar.
            </seg>
            <seg n="efd219f7">
              S-regeringen satsade för lite. Man har lämnat ett reparations-
              och underhållsunderskott efter sig som måste fyllas i av den nya
              regeringen. Man svek löftena om de fyra tunga projekten när det
              gällde E 22. Man gjorde fel prioriteringar, man satsade inte på
              tillväxtfrämjande åtgärder. Vi som, om man ska vara lite självkritisk,
              ville se en snabb utbyggnad av E 22 var väl inte tillräckligt
              duktiga på att påverka den gamla regeringen. Vi hoppas att vi
              är bättre rustade för det nu.
            </seg>
            <seg n="76e506d7">
              Statsrådet säger i sitt svar att det behövs en sammanhållen process.
              Jag delar egentligen den åsikten. Jag tycker att det är rätt och
              riktigt att ha den inställningen. Men jag hade inte stått i den
              här talarstolen om jag inte hade tyckt att det ändå finns en anledning,
              just på grund av historien, att för statens del hantera E 22 på
              ett annat sätt än man hanterar andra utbyggnader, just därför
              att man lyfte ut fyra tunga projekt för att lösa en akut kris
              i en annan del av landet. Därför kan E 22 inte rimligen av staten
              behandlas på samma sätt som alla andra projekt. E 22 bör behandlas
              i särskild ordning.
            </seg>
            <seg n="66dc9ea1">
              Det har sagts tidigare många gånger i den här kammaren och också
              i debatten i dag att E 22 är viktig av många skäl. Det ska framhållas,
              vilket inte ofta görs, att E 22:ans utbyggnad är viktig av miljöskäl.
              Den är också viktig av säkerhetsskäl och kanske, det som ofta
              nämns, av tillväxtskäl. Sydöstra Sverige, Blekinge, Skåne och
              östra Småland, har en växtkraft som skulle kunna tas mycket bättre
              till vara om man byggde ut E 22 till full motorvägsstandard. Inte
              minst är det viktigt att man ser till att infrastrukturen i den
              allra sydligaste delen av Sverige är tillräckligt stark för att
              Skåne och den svenska sidan ska kunna ta vara på den kraft som
              nu finns i Öresundsregionen.
            </seg>
            <seg n="9870fac6">
              Ytterligare en särskild anledning att prioritera E 22 i särskild
              ordning är att detta är så väl förberett redan. Det har lagts
              in i planen.
            </seg>
            <seg n="3a524163">
              Jag ska ändå säga att jag är optimist. Jag uppfattar den nya
              regeringens politik som att man är beredd att satsa mer pengar
              på infrastrukturen. Man är mer positivt inställd till tillväxtbefrämjande
              åtgärder än den tidigare regeringen var. Man är mer positiv till
              PPP-lösningar, privat och offentligt samarbete, för att bygga
              ut vägar. Redan nu finns det långtgående planer på hur detta skulle
              kunna gå till i praktiken när det gäller E 22:an genom att man
              har bildat ett särskilt bolag som heter E 22 AB.
            </seg>
            <seg n="42702690">
              Många väntar på besked och jag har väntat så många år att jag
              kan stå ut med att vänta några veckor till, till vårpropositionen
              eller någon annan proposition i det här ärendet. Men vi hoppas
              verkligen att det blir ett positivt besked ganska snart.
            </seg>
          </u>
          <note type="speaker" n="3f1279ac">
            Anf. 108 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-4c7c222237b70b5c-5" n="5ec27c4e">
            <seg n="f43c7c5b">
              Herr talman! Jag tycker också att det är inspirerande att se
              så aktiva socialdemokrater vad gäller vägdiskussioner. Det har
              vi saknat tidigare. Men det är välkommet.
            </seg>
            <seg n="5a05d39f">
              Jag skulle vilja säga till Krister Örnfjäder att jag tror det
              är tredje gången vi diskuterar E 22:an. Det är väl några veckor
              sedan den senaste omgången. Jag har bara att upprepa att det under
              den perioden pågått en planeringsprocess, och den ska fullföljas.
              Jag skulle inte behöva förlänga den här diskussionen ytterligare
              eftersom vi har diskuterat det här tidigare.
            </seg>
            <seg n="199ca19d">
              Jag vill dock säga att det är lämpligt att ni som är socialdemokrater
              är mycket medvetna om att det är ni som har plockat bort E 22:an
              från prioriteringslistan. Jag kan också säga att jag tycker att
              det är olyckligt när regioner står mot regioner på det här sättet.
              Man flyttar in, och man flyttar ut. Det är inte bra. Varje region
              gör sin planering, har också den bästa relationen till näringslivet
              och ser vad det är för samlad prioritering man behöver göra för
              att kunna möta människors ändrade beteende och den arbetsmarknad
              som ändrar sig och utvecklas, i många sammanhang mycket positivt.
            </seg>
            <seg n="595a5776">
              Men det tål också att upprepas att både Banverket och Vägverket
              påvisar bristen av underhållsmedel. Det är naturligtvis så, Staffan
              Danielsson, att när Banverket beskriver kustbanans behov på 3,6
              miljarder säger det fruktansvärt mycket om vad man har missat
              i underhållsstandard. Ställer man frågan om behovet av upprustning
              säger den siffran fruktansvärt mycket.
            </seg>
            <seg n="a51aa14f">
              Men parallellt med detta säger Banverket: Vi har inte fått tillräckliga
              resurser för det underhåll som våra järnvägar behöver. Parallellt
              med detta säger Vägverket: Vi har inte fått tillräckligt mycket
              resurser för att hålla och sköta redan befintligt vägkapital.
              Och det är mycket allvarligt.
            </seg>
            <seg n="8af4c2ac">
              Jag har en mycket stark tilltro, kanske till skillnad mot Socialdemokraterna,
              till att man på den lokala och regionala nivån faktiskt kan göra
              den bästa sammanhållna planeringen, eftersom det är där man också
              parallellt med näringslivet kan identifiera vad näringslivet har
              för behov av arbetskraft och var den finns. Det är på det sättet
              man också kan identifiera var man ska stärka kollektivtrafiken
              och hur man säkrar infrastrukturen så att en arbetsmarknadsregion
              tilltalar både kvinnor och män.
            </seg>
            <seg n="c4997673">
              Därför vidhåller jag att det är mycket viktigt att den lokala
              och regionala nivån är mycket aktiv i detta. Det är en viktig
              del i den här processen. Det kommer att pågå under våren. Det
              är naturligtvis också en stimulans för var och en av oss att vara
              aktiv just på hemmaplan för att ta den diskussion som handlar
              om prioriteringar och som också handlar om tidsaspekter.
            </seg>
            <seg n="a4a453d4">
              Jag ska bara avsluta med, eftersom jag höll på att glömma det,
              att det är ganska viktigt för en regering att ha koll på vilket
              tidsperspektiv det finns på de projekt som i dag ligger i plan.
              Håller ekonomin? För den här regeringen är det ganska viktigt
              att veta om projektens tid och ekonomi håller eller hur det ser
              ut. Annars hamnar vi i en fullständig frustration i slutändan
              när de som har trott att projektet skulle fullföljas märker att
              tidsperspektivet drar i väg. Det där är otroligt viktigt både
              för en regering och för dem som finns ute i den här verkligheten.
            </seg>
          </u>
          <note type="speaker" n="11e3d0c2">
            Anf. 109 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-8e9770aeaa8919a2-1" n="33f28acd">
            <seg n="b723b3cf">
              Herr talman! Åsa Torstensson uttryckte sitt gillande över att
              vi deltar i debatten. Hon har saknat de socialdemokratiska debattörerna
              när det gäller infrastrukturfrågor. Det kan bero på att Åsa Torstensson
              inte har varit lika aktiv i de här frågorna tidigare som hon är
              just nu.
            </seg>
            <seg n="b5f06486">
              När det gäller E 22 är det så att jag tillhörde dem som direkt
              protesterade när man tog till lösningen att i stället för att
              skjuta till nya pengar till Trollhättepaketet tog gamla pengar,
              vilket innebar att man flyttade pengarna från de Skånesatsningar
              som var inplanerade. Jag tyckte att det var ett vansinnigt sätt
              att hantera en fråga, därför att man flyttar ett problem från
              en landsända till en annan.
            </seg>
            <seg n="2bcedaef">
              Det kan man se exempelvis i lokalpressen i Skåne och hela vägen
              upp till Norrköping, där jag var med och skrev debattartiklar
              och protesterade mot det sättet att hantera en fråga. Det är ingen
              hemlighet. Det är ingen bra hantering. Jag förutsätter nu att
              den här regeringen inte kommer att göra så, därför att de instämde
              i det, precis som Christer Nylander sade. Stora ord om hur man
              löser gårdagens trafikproblem. Och precis på samma sätt förutsätter
              jag att man kommer att lämna lösningar på morgondagens trafikproblem,
              för det är det som ni har ansvar för.
            </seg>
            <seg n="6ae39963">
              Det gäller att gå från ord till handling, och det är jag mycket
              nöjd med.
            </seg>
            <seg n="be857f80">
              Det sades att det finns behov av upprustning av Tjustbanan. Ja,
              det är ingen hemlighet. Men Åsa Torstensson ska veta att det inte
              var någon lätt resa att få tag i de 250 miljonerna till Tjustbanan.
              Det fanns även då många andra järnvägsprojekt som konkurrerade
              om pengarna.
            </seg>
            <seg n="281ff01d">
              När man från Banverkets sida säger: Det är inte meningsfullt
              att investera ett så litet belopp som 250 miljoner kronor, vill
              jag inbjuda Åsa Torstensson att åka på den banan. Jag är övertygad
              om att varenda en som har åkt på den banan är tacksam för varje
              krona som man investerar, för så dålig är den.
            </seg>
            <seg n="4fdcf534">
              Jag försvarar inte den förra socialdemokratiska regeringen eller
              de tidigare borgerliga regeringarna som har varit med och medverkat
              till att man inte har gjort några satsningar på banan. Underhållet
              är dåligt, och därför är situationen som den är. Därför måste
              man göra någonting åt det. Underlaget levererades för inte så
              länge sedan, och därför behövs det inte göras någon ny utredning
              om den frågan. Det var den delen.
            </seg>
            <seg n="69db356a">
              Vad jag nu är intresserad av att få veta är följande: Man ska
              från Vägverket och Banverket komma in med förslag till reviderade
              planer senast den 18 juni i år. Även här kan E 22 och Tjustbanan
              bli föremål för diskussion. Det förutsätter jag. Men jag förutsätter
              också att man tar hänsyn till de resonemang som vi bland annat
              för här och som ligger som underlag för de utredningar som är
              gjorda.
            </seg>
            <seg n="7cd23e66">
              Där har kommuner och regioner ställt upp och hela tiden berättat
              vad det är för behov man har. Det råder inga meningsskiljaktigheter
              över partigränserna. Det är problem med tillgång till pengar.
              Vi har fått för lite pengar. Man kan säga att hela trafikområdet
              har fått för lite pengar. Vi har fått för lite pengar och behöver
              ha i gång satsningen.
            </seg>
            <seg n="1547ac84">
              Vad jag vill ha reda på är: Om förslagen ska vara inne den 18
              juni, hur lång tid ska sedan regeringen ha på sig innan den kommer
              till ett beslut så att man kan gå vidare i planläggningen? Det
              är som jag sade i mitt tidigare inlägg: Att inte lämna något besked
              är också ett besked, och det försvårar för andra aktörer.
            </seg>
          </u>
          <note type="speaker" n="4d35a485">
            Anf. 110 STAFFAN DANIELSSON (c):
          </note>
          <u who="staffan_danielsson_559bd0" xml:id="i-1f775f071c56b2c4-1" n="488e3f07">
            <seg n="aaa00d90">
              Herr talman! Det var ett ärligt och tänkvärt inlägg av Krister
              Örnfjäder. Det är bra att diskutera om verkligheten.
            </seg>
            <seg n="6c65291b">
              Det jag håller i min hand är Banverkets utredning om järnvägen
              mellan Linköping och Västervik, Tjustbanan, som lämnades till
              regeringen i augusti i höstas, tror jag det var. Ska man satsa
              på att rusta upp banan ska det ske rejält, säger man. Man föreslår
              en halvering av restiden till 45 minuter genom en stor rejäl upprustning.
              Den kostar 3 600 miljoner. Som statsrådet sade är det väldigt
              mycket pengar.
            </seg>
            <seg n="75c8080f">
              Man räknar hem ungefär hälften med traditionella samhällsnyttokalkyler.
              Beaktar vi tillkommande regionala utvecklingseffekter, miljöeffekter
              och Västerviks starka behov av vitamininjektioner inte minst efter
              Electroluxfabrikens nedläggning, kan vi nog ro hem en total långsiktig
              nytta med satsningen. Men jag vidgår att det är väldigt mycket
              pengar.
            </seg>
            <seg n="d4150145">
              Vad är alternativet? Vägverket förespråkar expressbussar och
              vägupprustningar. Det är väl deras jobb. De kan vägar. Banverket
              misströstar tyvärr lite. Det blir för dyrt, säger man. Inte ens
              de redan anslagna 250 miljonerna för upprustning mellan Linköping
              och Åtvidaberg behövs om inte regeringen ger tydliga signaler
              om en järnvägsutredning. Jag hoppas att regeringen återkommer
              med sådana signaler i den kommande propositionen.
            </seg>
            <seg n="b024ee20">
              Jag begriper mig inte riktigt på Banverket. Först utreder man
              en storsatsning för att få en verkligt modern snabbjärnväg och
              väljer konsekvent det dyraste alternativet. Sedan menar man att
              det blev så dyrt att det kanske är bäst att i stället avveckla.
              Det kan väl inte, Gud förbjude, vara en medveten taktik?
            </seg>
            <seg n="011b5da1">
              Tolkar man det positivt kan man se Banverkets rapport som en
              begäran om att få ett uppdrag från regeringen att gå vidare. En
              järnvägsutredning skulle tydligt signalera att den miljövänliga
              järnvägen ges en framtid på Tjustbanan och därmed även på Stångedalsbanan
              mellan Linköping och Kalmar.
            </seg>
            <seg n="f65bab14">
              Det är redan anslaget 250 miljoner. Sedan får man bedöma hur
              mycket mer som ska anslås. Nog får man en mycket bättre järnväg
              än i dag med restider på under timmen även med till exempel 1
              ½ miljard eller 2 miljarder.
            </seg>
            <seg n="25f5eb80">
              Jag tror att arbetspendlingen skulle ta en väldig fart även med
              en restidsminskning med 3040 minuter mot i dag. Se bara på de
              tider som människor reser i Helsingforssområdet! Även de miljövänliga
              godstransporterna på järnvägen, som har ökat rätt ordentligt,
              skulle nog fortsätta att öka. Det är en bra utveckling.
            </seg>
            <seg n="294d0f0f">
              Skulle mot all förmodan Banverket få gehör för sin defaitism
              vad gäller Tjustbanan med status quo eller värre är en skyndsam
              förbättring av väg 35 en absolut tvingande nödvändighet. Men jag
              hyser gott hopp om att vi i den här delen av Sverige ska kunna
              se både en modern järnväg och bra vägar i en växande framtidsregion.
            </seg>
            <seg n="17b5e537">
              Jag hoppas att den kommande infrastrukturpropositionen kommer
              att tillgodose även den här regionens skäliga behov av satsningar
              för att få bra kommunikationer. Det är grunden i utvecklingen
              av vår del av landsbygden. Jag vill avslutningsvis hoppas och
              tro att regeringen ska landa i det som Banverket säger: Gör en
              järnvägsutredning.
            </seg>
          </u>
          <note type="speaker" n="8bd097cc">
            Anf. 111 KERSTIN ENGLE (s):
          </note>
          <u who="kerstin_engle_1bc363" xml:id="i-a8699fbcfdd13f9a-1" n="3a1e1ddd">
            <seg n="8b460562">
              Herr talman! Jag har inte hört någon som har protesterat mot
              satsningarna i det så kallade Trollhättanpaketet. Men visst är
              det olyckligt när man ställer regioner och kommuner mot varandra.
            </seg>
            <seg n="0dd7702d">
              Jag hörde också till dem som liksom Krister Örnfjäder protesterade
              mot det beslutet. Jag skrev också i lokalpressen, undertecknade
              debattartiklar och var kritisk mot detta. Men det är väl klart
              att vi är ganska överens över partigränserna om den så kallade
              budgetdisciplinen. Vi lovade åtminstone i valrörelsen att lyfta
              tillbaka pengarna till E 22:an och ta tillbaka satsningen. Vi
              har också pengar till det i vår alternativbudget.
            </seg>
            <seg n="b2c34100">
              Den infrastrukturplan vi beslutade om var väl genomarbetad efter
              mycket samråd med kommuner och landsting. Även om ministern nu
              antydde att vi socialdemokrater inte var så bra på att lyssna
              är det faktiskt så att vi har tagit hänsyn till alla de diskussioner
              som har varit ute i de olika regionerna, och alla har goda argument
              för sina satsningar.
            </seg>
            <seg n="26e1f689">
              Christer Nylander har rätt när han säger att E 22:an bör behandlas
              i särskild ordning. Det uttryck som ministern har använt är att
              efter den 18 juni kan E 22:an bli föremål för diskussion. Det
              står kan. Men det är väl olyckligt. Det är väl självklart att
              E 22:an ska bli föremål för en diskussion då och att det innebär
              en positiv behandling av frågan.
            </seg>
            <seg n="fb6ddacf">
              På tal om detta att ställa regioner mot varandra hoppas jag att
              man nu när regeringen har betalat satsningar på Västkustbanan
              skjuter till nya pengar till alla nya angelägna projekt som till
              exempel E 22:an så att vi slipper att få diskussionen om att ställa
              regioner mot varandra.
            </seg>
          </u>
          <note type="speaker" n="0e051f46">
            Anf. 112 CHRISTER NYLANDER (fp):
          </note>
          <u who="christer_nylander_37ae93" xml:id="i-3d0e9288e4360860-2" n="7b753e41">
            <seg n="2f879c87">
              Herr talman! Jag blev för några månader sedan intervjuad av en
              elev på en gymnasieskola som gjorde ett projektarbete om E 22:an.
              Hon sammanfattade sin studie på samma sätt som Kerstin Engle sade
              i sitt tidigare inlägg: Om alla var överens, varför blev det då
              ingenting? Jag tycker att det är en klok insikt efter så många
              år där alla har varit överens och det ändå inte har blivit någonting.
            </seg>
            <seg n="0baa8122">
              Jag tycker att vi som har drivit den här frågan också måste våga
              vara lite självkritiska: Varför var vi inte tillräckligt framgångsrika
              i vårt opinionsarbete? Varför var det just utbyggnaden av E 22
              i Skåne som fick stryka på foten när man skulle rädda Trollhättan
              från de hot om nedläggningar som fanns där?
            </seg>
            <seg n="1380dd92">
              Jag ska gärna erkänna att Kerstin Engle och Krister Örnfjäder
              var bland dem som protesterade när man gjorde ändringen i planeringen
              och var kritiska mot hanteringen. Jag var själv också ganska aktiv
              i den kritiken mot den gamla regeringen. Jag hoppas att jag ska
              slippa upprepa kritiken mot den nya regeringen. Jag känner mig
              ganska säker på att så inte ska bli fallet, därför att vi har
              nu en regering som satsar på infrastruktur och tillväxtåtgärder
              och som dessutom ser till att vi håller budgetdisciplinen.
            </seg>
            <seg n="4912fecc">
              Sverige behöver en väl fungerande infrastruktur. Jag tycker att
              man kan koppla ihop detta med den förra debatten. Ett modernt
              land ska ha vägar som går att köra på även när det är dåligt väder,
              tågen ska inte stå stilla mellan Osby och Älmhult bara för att
              det blåser, och vi ska inte ha den kvalitet som vi har på vägarna
              i många delar av Sverige. Ett modernt land måste fungera.
            </seg>
            <seg n="6cd16120">
              Slutligen lovade Socialdemokraterna i valrörelsen att lägga in
              E 22 igen, men att säga att E 22 finns med i s-budgeten är ändå
              att dra väl mycket på sanningen. Vägen nämns inte där. Dessutom
              är de pengar som man avsätter till infrastruktur i s-budgeten
              rena luftpengar. De har skapats genom att man detta år inte tänker
              ge några pengar till Sveriges bönder genom EU:s jordbruksbidrag.
              På så sätt får man pengar till att satsa på infrastrukturen. Det
              innebär att de pengarna egentligen inte finns.
            </seg>
          </u>
          <note type="speaker" n="99265a68">
            Anf. 113 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-4c7c222237b70b5c-6" n="5ec27c4e">
            <seg n="ea9768f7">
              Herr talman! Kära interpellanter! Jag ska bara säga, precis som
              jag inledde, att det här är tredje gången som vi diskuterar E
              22 och också tredje gången som jag svarar med hänvisning till
              att det pågår en översyn och en revidering och att vi har nya
              planer för både Banverket och Vägverket att hantera till den 18
              juni respektive 26 juni. Låt oss återkomma när vi har ett underlag
              att hantera.
            </seg>
          </u>
          <note type="speaker" n="d76d147e">
            Anf. 114 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-8e9770aeaa8919a2-2" n="33f28acd">
            <seg n="97e7dc5b">
              Herr talman! Det gick fort. Jag trodde faktiskt att jag skulle
              få ett tidsschema.
            </seg>
            <seg n="9a330ca1">
              Efter den 18 juni måste det finnas en plan, eftersom det i svaret
              hänvisas till att man kommer att lämna ett besked efter det att
              man fått in informationen. Kommer man att göra det på hösten 2007
              eller blir det under våren 2008? Annars är man snart framme vid
              slutet av den planperiod som man säger sig vilja gå in och titta
              på. Då är man inne i det nya budgetarbetet. Det nya budgetarbetet
              ska ju påbörjas 2008, och då ska man göra revideringen av den
              förra planen. Det brukar man göra ungefär vid halvtid. Därför
              tycker jag att jag har fog för min oro för att detta är ett sätt
              att skjuta på hela processen in i framtiden. Man löser alltså
              inte problemen utan skjuter på dem. Om jag har förstått argumenteringen
              rätt har det inte varit målsättningen. Målsättningen var att man
              skulle få ett bättre underlag för beslutet. Då kvarstår min fråga:
              När räknar man med att beslutet ska komma?
            </seg>
            <seg n="f21a6063">
              I mitt hemlän är man just nu i början på upphandlingen av bland
              annat järnvägstrafiken mellan Västervik och Linköping. Även Ötraf
              är med i samma behandling. De måste ju veta vad det är som kommer
              att hända när de nu ska begära in anbud. Om ministern låter dem
              sväva i ovisshet har de inget underlag för sitt anbud, vilket
              i värsta fall innebär att trafiken kommer att försvinna därför
              att ingen kommer att lämna något anbud. Är det detta som är målet?
            </seg>
          </u>
          <note type="speaker" n="c0563441">
            Anf. 115 STAFFAN DANIELSSON (c):
          </note>
          <u who="staffan_danielsson_559bd0" xml:id="i-1f775f071c56b2c4-2" n="488e3f07">
            <seg n="268df355">
              Herr talman! Jag tackar statsrådet för debatten och ser med intresse
              fram mot den kommande propositionen. Då hoppas jag att den verklighet
              som vi från södra Östergötland och norra Kalmar har lyft fram
              kommer att finnas med i bilden på ett bra sätt.
            </seg>
            <seg n="93e6d9cf">
              Det här är svåra frågor. Det handlar om mycket pengar. Vi behöver
              bra järnvägar och vägar. Det är också viktigt hur regionen bedömer
              frågorna, som statsrådet sade.
            </seg>
          </u>
          <note type="speaker" n="c7204d5a">
            Anf. 116 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-4c7c222237b70b5c-7" n="5ec27c4e">
            <seg n="0d89dafe">
              Herr talman! Jag upprepar mitt tack till interpellanterna. Och
              jag säger återigen: Vi återkommer när vi har ett underlag att
              diskutera.
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="11540f56">
            18 § Svar på interpellation 2006/07:194 om tydlig ansvarsfördelning
            för ökad trafiksäkerhet
          </note>
          <note type="speaker" n="3c3cd222">
            Anf. 117 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-4c7c222237b70b5c-8" n="5ec27c4e">
            <seg n="ac5c4cb7">
              Herr talman! Emma Henriksson har frågat vad jag avser att göra
              för att främja kommunernas och Vägverkets gemensamma trafiksäkerhetsarbete
              och för att alla kommuner, även de små, ska kunna bedriva ett
              kunskapsbaserat trafiksäkerhetsarbete.
            </seg>
            <seg n="79a63159">
              Inledningsvis vill jag betona att ökad trafiksäkerhet är ett
              prioriterat område när det gäller utvecklingen av vårt vägtransportsystem.
              Ett omfattande arbete görs och har gjorts de senaste åren för
              ökad trafiksäkerhet både på landsbygd och i tätort. 2007 är också
              ett trafiksäkerhetsår och genom detta sätter vi nu extra fokus
              på detta viktiga förändringsarbete.
            </seg>
            <seg n="ae93e435">
              När det gäller våra tätorter har Vägverket stött kommunerna i
              deras framgångsrika trafiksäkerhetsarbete. Exempelvis har Vägverket
              och Sveriges Kommuner och Landsting i samarbete utvecklat nya
              råd för trafikplanering och gatuutformning. Ett annat exempel
              är försöken att använda de nya hastighetsgränserna 40 och 60 kilometer
              per timme som Vägverket genomför i samarbete med ett tiotal kommuner.
              Vägverket ger också finansiellt stöd till förbättringar i det
              kommunala vägnätet där ett statligt bidrag kan fås för 50 % av
              kostnaderna.
            </seg>
            <seg n="3840eb4f">
              Jag vill också nämna att det för det nationella vägnätet finns
              en ram för riktade trafiksäkerhetsåtgärder på 4,8 miljarder kronor
              under planperioden 20042015. Tillhör vägen det regionala vägnätet
              har varje län eller i vissa fall regionalt självstyrelseorgan
              beslutat om utrymme för riktade trafiksäkerhetsåtgärder. Regeringen
              har dessutom särskilt poängterat att en tydlig redovisning ska
              finnas för vilka medel som avsätts för gående och cyklister i
              detta vägnät.
            </seg>
            <seg n="a464c1a2">
              När det gäller barnens säkerhet har regeringen satt som mål för
              Vägverket att andelen barn som på egen hand kan utnyttja vägsystemet
              ska öka och att åtgärder som syftar till att förbättra barns säkerhet
              ska prioriteras. Vägverket arbetar nu på olika sätt med att integrera
              barnperspektivet i sitt arbete. Inom ramen för sitt sektorsansvar
              arbetar Vägverket med berörda aktörer bland annat för säkrare
              skolvägar, hänsyn till barn vid hastighetsgränsbeslut och för
              att stödja skolorna i trafikundervisningen.
            </seg>
            <seg n="d7ba87f2">
              Vägverkets regionkontor har normalt en kommunsamordnare som samarbetar
              med kommunerna, bland annat för att tillgängliga medel ska användas
              så effektivt som möjligt. Samtliga kommuner har möjlighet att
              påverka den lokala trafikmiljön, även när det gäller vägar för
              vilka kommunen inte är väghållare, genom de samrådsförfaranden
              som kontinuerligt genomförs. Samtidigt kan det ju vara så att
              kommunen och Vägverket inte gör samma bedömningar av prioriteringsordningen
              mellan olika angelägna trafiksäkerhetsåtgärder. Jag utgår dock
              från att Vägverkets prioriteringar görs utifrån ett gediget och
              korrekt planeringsarbete.
            </seg>
            <seg n="60c9fe1c">
              Jag delar Emma Henrikssons syn på vikten av att främja kommunernas
              och Vägverkets gemensamma trafiksäkerhetsarbete och att alla kommuner,
              även de små, ska kunna bedriva ett kunskapsbaserat trafiksäkerhetsarbete.
              Det är också viktigt att vi alla känner oss delaktiga och upplever
              att myndigheterna gör rimliga prioriteringar och avvägningar i
              sitt arbete. Jag förutsätter därför att Vägverket utifrån sitt
              sektorsansvar för trafiksäkerheten fortlöpande utvärderar om det
              finns brister som gör att allmänhetens förväntningar och behov
              rörande trafiksäkerhet inte tillmötesgås. Samtidigt vill jag betona
              allas ansvar och vikten av att vi alla tar till oss känd kunskap
              för att bidra till ökad trafiksäkerhet.
            </seg>
            <seg n="e21b6af6">
              Avslutningsvis vill jag betona att arbetet med att förverkliga
              nollvisionen är en fortgående process och att det är viktigt att
              ha ett etappmål för trafiksäkerhetsutvecklingen för att motivera
              och engagera olika aktörer. Vägverket har därför nyligen fått
              i uppdrag att föreslå ett nytt etappmål efter 2007. Ett nytt etappmål
              kommer bland annat att grunda sig på en utvärdering av arbetet
              med att nå nollvisionen och dess etappmål. Utvärderingen kommer
              att ta upp frågan hur samarbetet mellan Vägverket och kommunerna
              ska kunna effektiviseras som en del i ansträngningarna att nå
              etappmålet. Min förhoppning är att detta ska leda till att detta
              samarbete utvecklas i det fortsatta trafiksäkerhetsarbetet.
            </seg>
          </u>
          <note type="speaker" n="9a53f343">
            Anf. 118 EMMA HENRIKSSON (kd):
          </note>
          <u who="unknown" xml:id="i-6d365928abd3c205-3" n="003ee709">
            <seg n="fd79d4ad">
              Herr talman! Jag vill börja med att tacka statsrådet för svaret.
              Det är väldigt viktiga frågor. Vi delar den åsikten. Jag tror
              att det finns väldigt många vid sidan av oss som också delar åsikten
              i våra partier, i andra partier och bland alla människor ute i
              våra kommuner. För mig som förälder är ju oron för barnen när
              de ska gå själva till skolan, till sina fritidsaktiviteter eller
              till kompisar ständigt närvarande. Man kan också se i den forskning
              som finns att barns rörelsefrihet har minskat i takt med att trafiken
              har ökat. Därför är det oerhört viktigt att man tar till vara
              den kunskap som finns lokalt i kommunerna om de olika gångstråk
              och cykelstråk som barn använder. Även om Vägverket har väldigt
              god kunskap om hur man gör de säkra lösningarna är det inte Vägverket
              som besitter kompetensen att göra bedömningen av var farorna finns
              för att det är där barnen finns.
            </seg>
            <seg n="24a2d2d3">
              Tyvärr kan vi se att även om antalet olyckor där barn är inblandade,
              antingen förolyckas eller blir svårt skadade, har minskat stadigt
              under ett antal år är andelen barn som förolyckas och skadas svårt
              väldigt stor i förhållande till deras andel av befolkningen. Man
              behöver alltså göra väldigt mycket.
            </seg>
            <seg n="ee4918a8">
              Det jag undrar över är när Vägverket och kommunen ändå gör olika
              bedömningar av vad som ska prioriteras. Ser du någon öppning,
              någon möjlighet att kommunens bedömning ska kunna vägas in och
              att kommunen faktiskt ska kunna få bättre möjligheter än i dag
              att påskynda en process och aktivt ta del av detta och verka för
              bättre lösningar?
            </seg>
          </u>
          <note type="speaker" n="40986402">
            Anf. 119 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-4c7c222237b70b5c-9" n="5ec27c4e">
            <seg n="b0a78444">
              Herr talman! Jag tror att det är viktigt att ändå se att det
              sker ett bra arbete, att Vägverkets och kommunernas arbete har
              utvecklats positivt. När vi kommer in på den lokala nivån tror
              jag att det egentligen är det man kan identifiera: att det är
              kommunernas arbete som har lett till att vi är ganska framgångsrika
              och dessutom har minskat antalet olyckor vad gäller just de oskyddade
              trafikanterna. Antalet dödsfall och skador har ju mycket tydligt
              minskat under det senaste årtiondet. Vi ska göra en utvärdering
              av det här men jag tror ändå, med tanke på det samarbete som pågår,
              att vi ska ha en tillit till att Vägverket och kommunerna gör
              ett bra gemensamt arbete med det här.
            </seg>
          </u>
          <note type="speaker" n="5f235933">
            Anf. 120 EMMA HENRIKSSON (kd):
          </note>
          <u who="unknown" xml:id="i-6d365928abd3c205-4" n="003ee709">
            <seg n="5965bad6">
              Herr talman! Enligt de siffror som jag har kunnat hitta är det
              ändå så att när olyckorna har minskat är det både på kommunala
              vägar och statliga vägar, men minskningen är lägre på de statliga
              vägarna när ansvaret ligger där. Det finns ju kommuner runtom
              i landet där man på lokal nivå är överens om att här har vi en
              farlig trafiksituation. Den måste det göras något åt. Man fattar
              beslut i fullmäktige men man äger inte beslutsmakten. Den ligger
              hos Vägverket och Vägverket säger att nej, här gör vi ingenting.
              Ser du inga möjligheter när det finns en sådan samstämmighet?
              Du säger i svaret att det finns pengar där Vägverket kan stå för
              50 % av kostnaden. Jag tolkar det dock som att det är fråga om
              kommunala vägar. Men när det gäller de statliga vägarna kan man
              göra något för att kommunerna, när man är överens och när man
              vet vad man vill göra, faktiskt också gemensamt kan göra detta
              även om det ligger längre ned i Vägverkets prioritering?
            </seg>
          </u>
          <note type="speaker" n="5f98e95f">
            Anf. 121 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-4c7c222237b70b5c-10" n="5ec27c4e">
            <seg n="cd86dbc7">
              Herr talman! En del av arbetet i och med att vi sätter upp ett
              nytt etappmål efter 2007 hör också ihop med att vi blickar bakåt:
              Hur har arbetet gått till? Hur har man gått till väga? Det är
              mycket av den erfarenheten som Vägverket naturligtvis också har
              med sig nu när man sätter upp ett nytt etappmål efter 2007. Det
              finns orsaker till den här interpellationen, och jag tror att
              det naturligtvis är just det som sker i verkligheten som också
              är en del av analyserna när man går vidare och Vägverket anger
              ett nytt etappmål efter 2007. Jag tror att vi ska vara medvetna
              om att historien alltid spelar roll när man lägger fram ett nytt
              etappmål. Låt oss alltså avvakta och se det.
            </seg>
          </u>
          <note type="speaker" n="cd10c0c5">
            Anf. 122 EMMA HENRIKSSON (kd):
          </note>
          <u who="unknown" xml:id="i-6d365928abd3c205-5" n="003ee709">
            <seg n="4ea6d298">
              Herr talman! Jag tror liksom du att de olyckor, med dödsfall
              och allvarligt skadade, som tyvärr fortfarande varje år sker gör
              att vi hela tiden fortfarande jobbar framåt. Jag hoppas liksom
              du att vi ska se förbättringar. Vi få väl se om vi får slippa
              återkomma till den här debatten. Det kan jag hoppas även om jag
              tror att det finns anledning att återkomma någon gång ytterligare.
            </seg>
          </u>
          <note type="speaker" n="0893c0c2">
            Anf. 123 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-3d09e02d9710cf10-0" n="5ec27c4e" next="i-1239804156298076-0">
            <seg n="0bd103f0">
              Herr talman! Jag vill tacka för den här interpellationen, för
              jag tror att det är oerhört viktigt att vi sätter upp, eller graderar
              upp, också diskussionerna kring trafiksäkerhetsarbetet. Det gör
              ju att det blir levande för oss allihop. Jag tror att det är viktigt
              att se att det här är ett delat ansvar. Jag möter ditt engagemang
              som både politiker och, framför allt, förälder bakom det här.
              Jag tror att det är väldigt avgörande med samarbete, till exempel
              på den lokala nivån och på den kommunala nivån, i Vägverkets mål.
              Ibland gäller det också oss som trafikanter. Vi måste känna delaktighet
              i detta. Annars når vi aldrig dit vi vill med färre barn skadade,
              färre barn dödade, men framför allt färre människor totalt sett
              dödade i trafiken. Där har vi stora utmaningar. Kommande vecka
              kommer vi att göra en start på det här trafiksäkerhetsåret just
              i syfte att bredda och få fler aktörer delaktiga. Det är bara
              med det delade ansvaret som vi kan nå fram till nollvisionen.
            </seg>
          </u>
          <note n="2160ae47">
            Överläggningen var härmed avslutad.
          </note>
          <note n="40e124f6">
            19 § Hänvisning av ärenden till utskott
          </note>
          <note n="bfba1779">
            Föredrogs och hänvisades
          </note>
          <note n="49bdea32">
            20 § Förnyad bordläggning
          </note>
          <note n="2b54f461">
            Föredrogs och bordlades åter
          </note>
          <note n="4f7aa525">
            21 § Anmälan om inkommen faktapromemoria om förslag från Europeiska
            kommissionen
          </note>
          <note n="30d53f1a">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <u who="asa_torstensson_90aeda" xml:id="i-1239804156298076-0" n="5ec27c4e" prev="i-3d09e02d9710cf10-0">
            <seg n="3ee4180c">
              KOM(2006)649
            </seg>
            <seg n="2f861dab">
              Luciano Astudillo
            </seg>
            <seg n="ecd089e3">
              Barbro Westerholm
            </seg>
            <seg n="ecd089e3">
              Barbro Westerholm
            </seg>
          </u>
          <note n="5c03309c">
            22 § Anmälan om interpellationer
          </note>
          <note n="ec48e2fb">
            Anmäldes att följande interpellationer framställts
          </note>
          <note n="e1836271">
            den 19 januari
          </note>
          <note n="b4514605">
            Veronica Palm
          </note>
          <note n="e417d9b6">
            Thomas Bodström
          </note>
          <note n="e417d9b6">
            Thomas Bodström
          </note>
          <note n="e417d9b6">
            Thomas Bodström
          </note>
          <note n="e417d9b6">
            Thomas Bodström
          </note>
          <note n="704124d6">
            Kalle Larsson
          </note>
          <note n="d19963a3">
            Peter Eriksson
          </note>
          <note n="f38d87c4">
            Per Bolund
          </note>
          <note n="1b087d09">
            Mats Pertoft
          </note>
          <note n="f3a40432">
            den 22 januari
          </note>
          <note n="4b929895">
            Carina Ohlsson
          </note>
          <note n="5d868257">
            Peter Hultqvist
          </note>
          <note n="e675d88a">
            Kjell Eldensjö
          </note>
          <note n="08bfa502">
            Monica Green
          </note>
          <note n="4beefb67">
            Margareta Israelsson
          </note>
          <note n="116711e8">
            Jasenko Omanovic
          </note>
          <note n="4beefb67">
            Margareta Israelsson
          </note>
          <note n="4e8e49d0">
            Anneli Särnblad
          </note>
          <note n="6405d022">
            Börje Vestlund
          </note>
          <note n="482b3c3a">
            Interpellationerna redovisas i bilaga som fogats till riksdagens
            snabbprotokoll tisdagen den 30 januari.
          </note>
          <note n="3d8b7e50">
            23 § Anmälan om frågor för skriftliga svar
          </note>
          <note n="54a684d4">
            Anmäldes att följande frågor för skriftliga svar framställts
          </note>
          <note n="99d2208d">
            den 23 januari
          </note>
          <note n="915196ea">
            Hans Linde
          </note>
          <note n="5d868257">
            Peter Hultqvist
          </note>
          <note n="39ba55df">
            Lars-Ivar Ericson
          </note>
          <note n="cd74feaa">
            Carina Hägg
          </note>
          <note n="df7b0e7f">
            Louise Malmström
          </note>
          <note n="5d868257">
            Peter Hultqvist
          </note>
          <note n="24d9b4d2">
            Kent Härstedt
          </note>
          <note n="24d9b4d2">
            Kent Härstedt
          </note>
          <note n="c05080b9">
            Magdalena Andersson
          </note>
          <note n="f38d87c4">
            Per Bolund
          </note>
          <note n="7e0dcee2">
            Birgitta Eriksson
          </note>
          <note n="915196ea">
            Hans Linde
          </note>
          <note n="915196ea">
            Hans Linde
          </note>
          <note n="108b0a3f">
            Josefin Brink
          </note>
          <note n="704124d6">
            Kalle Larsson
          </note>
          <note n="23905292">
            Lars Johansson
          </note>
          <note n="a2636f68">
            Lena Hallengren
          </note>
          <note n="a2636f68">
            Lena Hallengren
          </note>
          <note n="f23653d7">
            Carina Adolfsson Elgestam
          </note>
          <note n="b8527ca7">
            Ulf Holm
          </note>
          <note n="b8527ca7">
            Ulf Holm
          </note>
          <note n="f34cf680">
            Frågorna redovisas i bilaga som fogats till riksdagens snabbprotokoll
            tisdagen den 30 januari.
          </note>
          <note n="f2f143e4">
            24 § Anmälan om skriftliga svar på frågor
          </note>
          <note n="ec0bb5a9">
            Anmäldes att skriftliga svar på följande frågor inkommit
          </note>
          <note n="f3a40432">
            den 22 januari
          </note>
          <note n="b6e4e388">
            Fredrik Olovsson
          </note>
          <note n="23905292">
            Lars Johansson
          </note>
          <note n="ee4d2ec9">
            Karin Pilsäter
          </note>
          <note n="213a1d3d">
            Håkan Juholt
          </note>
          <note n="99d2208d">
            den 23 januari
          </note>
          <note n="8e714dc3">
            Ameer Sachet
          </note>
          <note n="d0674380">
            Ylva Johansson
          </note>
          <note n="1520e9e4">
            Else-Marie Lindgren
          </note>
          <note n="facdc765">
            Svaren redovisas i bilaga som fogats till riksdagens snabbprotokoll
            tisdagen den 30 januari.
          </note>
          <note n="a6587032">
            25 § Kammaren åtskildes kl. 21.48.
          </note>
          <note n="9ed0f7c2">
            Förhandlingarna leddes
          </note>
          <note n="3d280e34">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
