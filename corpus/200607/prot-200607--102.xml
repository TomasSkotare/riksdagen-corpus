<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--102</head>
          <docDate when="2006-05-08">2006-05-08</docDate>
        </div>
      </front>
      <body>
        <div>
          <note n="a6ada923">
            ﻿
          </note>
          <note n="bc044352">
            Riksdagens protokoll
          </note>
          <note n="4c8c1d0d">
            2006/07:102
          </note>
          <note type="date" n="07fd3ce6">
            Tisdagen den 8 maj
          </note>
          <note n="9f34ab20">
            Kl. 13:30 - 15:40
          </note>
          <note n="612b89ac">
            1 § Meddelande om frågestund
          </note>
          <note n="1b2550c9">
            Talmannen meddelade att vid frågestunden torsdagen den 10 maj
            kl. 14.00 skulle följande statsråd närvara:
          </note>
          <note n="cb721af7">
            Finansminister Anders Borg (m), försvarsminister Mikael Odenberg
            (m), statsrådet Maria Larsson (kd), jordbruksminister Eskil Erlandsson
            (c) och statsrådet Cecilia Malmström (fp).
          </note>
          <note n="8b1d11d8">
            2 § Anmälan om fördröjt svar på interpellation
          </note>
          <note n="4ea33b9d">
            Till riksdagen hade inkommit följande skrivelse:
          </note>
          <note n="d6b611c5">
            Interpellation 2006/07:491
          </note>
          <note n="19d19b8c">
            Interpellation 2006/07:491 Direktiv för styrelser samt representation
            i statliga bolag
          </note>
          <note n="71584636">
            Interpellationen kommer att besvaras tisdagen den 5 juni 2007.
          </note>
          <note n="d0c63f4c">
            Skälet till dröjsmålet är sedan tidigare inbokade engagemang.
          </note>
          <note n="528b4509">
            Dag Ekman
          </note>
          <note n="66312648">
            3 § Svar på interpellation 2006/07:487 om bostadspolitik
          </note>
          <note type="speaker" n="5895a718">
            Anf. 1 Statsrådet MATS ODELL (kd):
          </note>
          <u who="mats_odell_b796ef" xml:id="i-4448f18542e769a2-0" n="fe7487c0">
            <seg n="3cc65d55">
              Herr talman! Lars Mejern Larsson har frågat mig
            </seg>
            <seg n="6fb13ec0">
              Det gläder mig att Lars Mejern Larsson delar mitt intresse för
              bostadspolitiska frågor. Däremot tycks vi ha olika uppfattning
              om vad som utgör goda förhållanden på bostadsmarknaden.
            </seg>
            <seg n="379e072c">
              När det gäller den första frågan, hur jag ska motverka snedvridningen
              av bostadsmarknaden, är mitt svar att regeringens politik går
              ut på att komma till rätta med den snedvridning som den förra
              regeringens bostadspolitik skapat. Bostadsbyggandet har varit
              anpassat till subventionsvillkor och inte till bostadskonsumenternas
              efterfrågan. Valfriheten har varit begränsad och bostadssegregationen
              omfattande. De förslag som vi nu lägger fram tar i stället sikte
              på att lägga grunden till en väl fungerande bostadsmarknad som
              främjar utbudet av olika typer av bostäder och upplåtelseformer,
              samtidigt som valfriheten underlättas.
            </seg>
            <seg n="55d5e646">
              Angående segregeringen på bostadsmarknaden är inte frågan hur
              vi ska agera utan hur vi redan agerar. En åtgärd är att den så
              kallade tillståndsplikten upphävs den 1 juli. Genom denna åtgärd
              underlättas ombildandet till bostadsrätter och valfriheten för
              de boende ökar. Därmed inte sagt att bostadsrätten i alla lägen
              är en bättre upplåtelseform än hyresrätten. Men det är orimligt
              att det ska finnas en lag som stoppar boende och kommunala fastighetsägare
              från ombildningar i de fall man är överens. Slopandet av tillståndsplikten
              handlar i allt väsentligt om att flytta besluten till rätt nivå.
            </seg>
            <seg n="5d45fd72">
              Diskriminering på bostadsmarknaden är ett annat allvarligt problem.
              Som jag angav i svar på en fråga i februari fördömer såväl de
              privata som de allmännyttiga fastighetsägarnas organisationer
              ett sådant beteende. De arbetar även med etiska regler för att
              motverka diskriminering. Lagen om förbud mot diskriminering förbjuder
              hyresvärdar att göra skillnad på hyresgäster och bostadssökande
              utifrån diskriminerande grunder och vi har även ombudsmän som
              arbetar med dessa frågor. Inom regeringen är det Nyamko Sabuni
              som ansvarar för diskrimineringsfrågor och hon har liksom jag
              besvarat liknande frågeställningar här i riksdagen.
            </seg>
            <seg n="11f0ef0f">
              De två sista frågorna, vilka åtgärder jag avser att vidta dels
              för att garantera att fler hyresrätter byggs, dels för att hyresboendet
              inte ska missgynnas av regeringens politik, hör nära samman. När
              det gäller bostadsproduktion i allmänhet menar jag att produktionsstöd
              inte är någon lösning, snarare en del av problemet. Produktionsstöd
              skapar obalanser och snedvridning på marknaden och det är osäkert
              om det kommer de boende till del. Det är också viktigt att komma
              ihåg att bostadsbyggandet påverkas av andra faktorer, framför
              allt det allmänna ekonomiska läget, exempelvis ränteutvecklingen
              och hushållens ekonomi och köpkraft. Regeringens insatser för
              att få fler i arbete och göra det lönsamt även för hushåll med
              lägre inkomster och medelinkomster att arbeta kommer naturligtvis
              också att förbättra deras möjligheter att efterfråga en lämplig
              bostad på marknaden.
            </seg>
            <seg n="2f61c3af">
              Jag delar inte interpellantens bild av att bostadsbyggandet kommer
              att minska de kommande åren. Tvärtom visar byggprognoser på att
              bostadsbyggandet kommer att ligga på en fortsatt hög nivå framöver.
              Exempelvis visar Boverkets senaste prognos att det kommer att
              påbörjas byggande av 39 000 bostäder under 2008, alltså nästa
              år.
            </seg>
            <seg n="c9e08a55">
              Vi tror att allt hyresbostadsbyggande, däribland studentbostadsbyggande,
              på sikt kommer att gynnas av att det nu råder långsiktigt förutsägbara
              villkor för bostadsbyggandet. När det gäller studenternas situation
              skapar generell nybyggnation rörlighet på bostadsmarknaden då
              äldre billigare bostäder frigörs i beståndet via flyttkedjor.
              De tilläggsdirektiv till utredningen om privatpersoners upplåtelse
              av den egna bostaden (M 2006:07) som regeringen redan den 21 december
              förra året beslutade om syftar till att även detta marknadssegment
              ska fungera väl, så att bostadsbeståndet utnyttjas på bästa sätt.
              Avsikten är således inte att den ordinarie bostadsmarknaden ska
              ersättas med inneboende och andrahandsuthyrning. När det råder
              bostadsbrist kan denna sektor fungera som ett komplement under
              den tid som behövs för att fler bostäder ska kunna produceras.
            </seg>
            <seg n="cc1f86e3">
              Varken jag eller regeringen har för avsikt att missgynna hyresrätten.
              Hyresrätten är en central upplåtelseform på den svenska bostadsmarknaden,
              både för boende i olika skeden av livet och som en förutsättning
              för en flexibel och fungerande arbetsmarknad. En fungerande hyresmarknad
              förutsätter dock att det finns företag som vill äga och förvalta
              hyresbostäder och vi avser att verka för att det finns gynnsamma
              villkor för detta.
            </seg>
          </u>
          <note type="speaker" n="31f61947">
            Anf. 2 LARS MEJERN LARSSON (s):
          </note>
          <u who="lars_mejern_larsson_36fc01" xml:id="i-560777ec766bcce7-0" n="e4dda248" next="i-d83d5390e0b32716-0">
            <seg n="cf02385c">
              Herr talman! Jag vill inleda med att tacka statsrådet Mats Odell
              för svaret på min interpellation om bostadspolitik. Denna debatt
              handlar, precis som statsrådet formulerade det, om att vi har
              olika uppfattningar om vad som utgör goda förhållanden på bostadsmarknaden.
              Men debatten handlar lika mycket om hur man ser på en snedvriden
              bostadsmarknad. Mats Odell och den borgerliga regeringen har med
              sin politik snedvridit bostadsmarknaden till att favorisera boende
              främst i egnahem, medan hyresrättsboendet är den boendeform som
              har fått stryka på foten genom borttagande av räntebidrag och
              investeringsstöd.
            </seg>
            <seg n="df8feb93">
              I gårdagens Helsingfors City står det: Tvärstopp för nya hyreslägenheter.
              Det talar sitt tydliga språk. 8 000 hyreslägenheter i allmännyttan
              har utlovats, men inte en enda har påbörjats. Den borgerliga regeringens
              politik innebär färre hyresrätter och en snedvridning av bostadsmarknaden,
              där unga, arbetssökande och inte minst invandrare har svårt att
              komma in.
            </seg>
            <seg n="ebcbfa38">
              Svaret på frågan hur statsrådet ska agera för att motverka segregation
              på bostadsmarknaden gör mig verkligen bestört. Mats Odell verkar
              anse att det enda som kan bryta segregationen är privat ägande.
              Jag ska direkt tydliggöra att jag som socialdemokrat inte är emot
              att man ombildar hyresrätter till bostadsrätter där en betydande
              majoritet av de boende är för ombildning och en ombildning inte
              påverkar hyressättningen. Det är precis det kriteriet för ombildning
              av hyresrätter som Mats Odell nu vill ta bort.
            </seg>
            <seg n="5965ae68">
              Att ombilda ett antal bostäder i bostadsområden i exempelvis
              Skärholmen eller Rinkeby kan, precis som Mats Odell säger i en
              intervju, öka mångfalden i dessa områden. Dock är det inte i dessa
              områden, där 8090 procent av bostäderna är hyresrätter, som intresset
              är störst för ombildning. I den undersökning som Rapport har gjort
              om kommuners planer för allmännyttan visas att kommuner vill ombilda
              i förorter och ytterområden, medan de som vill köpa bor mitt i
              staden. Ohämmad borgerlig utförsäljning av allmännyttans hyresrätter
              kommer att medföra ökad segregation, inte minskad.
            </seg>
            <seg n="31486e84">
              Herr talman! Jag har tagit del av Mats Odells tidigare svar på
              frågor som berör hur han vill komma till rätta med diskrimineringen
              på bostadsmarknaden. Tyvärr kan jag konstatera att hans svar i
              dag är lika passivt som tidigare. Han hänvisar endast till att
              det finns en lagstiftning som förbjuder hyresvärdar att göra skillnad
              mellan hyresgäster och bostadssökande utifrån diskriminerande
              grunder samt att det finns en ombudsman som jobbar med dessa frågor.
            </seg>
            <seg n="9984f07e">
              Allt detta håller jag med om. Lagstiftning på området är viktigt,
              och Diskrimineringsombudsmannen, DO, utför ett viktigt arbete.
              Men det är otroligt passivt från statsrådet att från läktaren
              hänvisa till lagstiftning och till DO detta medan den borgerliga
              regeringens politik inte medverkar till att ge fler verktyg för
              att motverka segregation och diskriminering på bostadsmarknaden.
            </seg>
            <seg n="44c4b61b">
              Bostadsförmedling är precis ett sådant verktyg som jag efterlyser
              från statsrådet. Men då kan han inte bara passivt till kommuner
              lämna över allt ansvar för att besluta om på vilket sätt bostäder
              ska förmedlas. Bostadsförmedling är ett bra verktyg för att förmedla
              hyresrätter efter behov. Ett av de viktigaste kriterierna måste
              vara kötiden, inte efternamn eller sexuell läggning.
            </seg>
          </u>
          <note n="53703dea">
            Anf. 3 ANDREAS NORLÉN (m):
          </note>
          <u who="lars_mejern_larsson_36fc01" xml:id="i-d83d5390e0b32716-0" n="e4dda248" prev="i-560777ec766bcce7-0">
            <seg n="cb214dbd">
              Herr talman! Jag vill börja med att tacka statsrådet för ett
              stringent och sakligt svar på ännu ett bostadspolitiskt inlägg
              från oppositionen som präglas av kraftfulla överdrifter.
            </seg>
            <seg n="8c87395f">
              Bostadssubventionerna, räntebidragen och investeringsbidragen,
              skulle som vi kan läsa om i interpellationen innebära en total
              katastrof för bostadssektorn. Men bostadssubventionerna uppgick
              år 2006 till ca 1,7 miljarder kronor. År 1993 kostade motsvarande
              subventioner 34 miljarder kronor. Under tolv års socialdemokratiskt
              styre har alltså de här subventionerna minskat med över 30 miljarder
              kronor.
            </seg>
            <seg n="7ac3e917">
              Nu har den borgerliga regeringen tagit bort 1 miljard kronor.
              Beträffande resten, ungefär 500 miljoner, sker en avtrappning
              under en femårsperiod.
            </seg>
            <seg n="f81ff273">
              Herr talman! Jag har svårt att se att interpellanten kan leda
              i bevis att just denna sista miljard skulle rasera hela bostadssektorn
              och skapa kaos och segregation.
            </seg>
            <seg n="8b56a1d7">
              När det gäller prognoserna för byggandet kan man väl konstatera
              att det inte är så konstigt att ett och annat byggföretag tar
              ett steg tillbaka för att räkna om sina kalkyler när staten i
              någon utsträckning ändrar förutsättningarna. Det hindrar inte
              att man kommer tillbaka. Självfallet kommer bostadsbyggandet att
              fortsätta i riket. Det finns ju ett behov av fler bostäder. Därmed
              kommer man också att bygga.
            </seg>
            <seg n="26cf17aa">
              Jag kan som ett exempel nämna om ett östgötskt byggföretag som
              bygger hyresrättslägenheter i Helsingfors. De ändrade i sina kalkyler
              och gjorde lägenheterna något mindre för att därigenom hålla hyran
              under kontroll. Sådana anpassningar har jag svårt att se är speciellt
              märkliga.
            </seg>
            <seg n="f65eed2b">
              Jag är ledamot av civilutskottet som i riksdagen har ansvaret
              för bostadspolitiken, och jag har haft anledning att tala med
              åtskilliga företrädare för bostadsföretag och byggföretag. Alla
              håller med mig om att ökad konkurrens när det gäller byggande
              och byggmaterial skulle betyda oändligt mycket mer för byggkostnaderna
              än de subventioner som regeringen nu avvecklar.
            </seg>
            <seg n="e6de8552">
              Under de senaste åren har konsumentprisindex stigit med 10 procent
              och byggkostnadsindex med 40 procent. En ettgreppsblandare en
              vattenkran som man köper på Bauhaus eller på något liknande lågprisvaruhus
              kostar 150 kronor. Motsvarande ettgreppsblandare köpt hos en ledande
              byggmaterialsgrossist kostar 1 500 kronor. Där ser man att det
              inte handlar om subventioner, utan det handlar om konkurrens,
              mångfald och nya alternativ. Det är det som pressar ned byggkostnaderna.
            </seg>
            <seg n="5a51d819">
              Om man däremot, som interpellanten vill, pumpar in mer statliga
              pengar i den oligopolmarknad som både byggmaterials- och byggsektorn
              är tjänar de få stora byggföretagen i riket mer pengar. Det är
              den tydligaste effekten man får. Då funderar jag på om det som
              interpellanten ägnar sin politiska gärning och tiden här i kammaren
              åt är att just berika stora byggföretag med allas våra skattepengar.
            </seg>
            <seg n="fbc8eb1c">
              Det här med att dela ut skattepengar kan ju ge givaren en aura
              av godhet. Men om jag får vara slaven på interpellantens triumfvagn
              skulle jag gärna vilja säga att de pengarna i det här fallet faktiskt
              inte gör någon nytta. Det enda de gör är att de berikar stora
              byggföretag.
            </seg>
            <seg n="6f8dd919">
              Jag vill gärna fråga interpellanten varför han vill göra stora
              byggföretag, som redan i dag gör goda vinster, ännu mer lönsamma
              på skattebetalarnas bekostnad.
            </seg>
          </u>
          <note type="speaker" n="9ed3f933">
            Anf. 4 HILLEVI LARSSON (s):
          </note>
          <u who="hillevi_larsson_9ae9e2" xml:id="i-86c36565ddea3d06-0" n="9739950f" next="i-169c09b6e8fb43bf-0">
            <seg n="3edc1ea1">
              Herr talman! Det är helt riktigt att mycket ska till för att
              få ett billigare byggande och, i en förlängning, ett billigare
              boende inte minst lägre hyror för de enskilda. Vi har satsat mycket
              på det här. Men erfarenheten visar att om man inte går på alla
              led i byggandet kommer man inte ned till en rimlig hyresnivå,
              en nivå som folk har råd med.
            </seg>
            <seg n="e1f3683b">
              Det handlar till exempel om att satsa på industrialiserat byggande
              som kan göra det billigare. Det handlar om att komma till rätta
              med byggfel. Till och med korruption kan förekomma. Det handlar
              om markfrågor, om att kommunerna ser till att erbjuda billig mark
              för byggande och då specifikt inriktat på hyresrätter, för det
              är där det stora behovet finns inte minst i storstäderna.
            </seg>
            <seg n="810d6f15">
              Om man bortser från stödet till byggandet kommer man, även om
              man täcker in övriga områden bra, att få se högre hyresnivåer.
              Det är en anledning till att både det offentliga och privata företag
              nu avbryter sina planerade byggprojekt. Dem man vänder sig till
              kommer nämligen inte att ha råd att betala den högre hyra som
              det handlar om. Det kan gälla studenter med väldigt små marginaler.
              Det kan gälla människor som inte har fast arbete och som därmed
              har svårt att ta lån och att skaffa sig bostadsrätt eller villa.
            </seg>
            <seg n="3c4e9966">
              För de här människorna kan det vara hundralappar som skiljer
              och som gör att de inte har råd att efterfråga. Byggföretagen
              tänker naturligtvis utifrån att det ska gå runt, att ekvationen
              ska gå ihop. Man kan inte tvinga byggföretag att bygga för studenter
              eller andra som generellt har lägre inkomster. Däremot kan man
              ge byggföretagen morötter. Det har man gjort under senare år i
              form av de byggstöd som har funnits och som nu har avvecklats.
            </seg>
            <seg n="afa1c506">
              Orsaken till att byggstöden kom till var just att man såg att
              det fanns alldeles för få hyresrätter. Under senare år har vi
              sett att byggandet äntligen har kommit i gång. Tyvärr riskerar
              det nu att avstanna.
            </seg>
            <seg n="172b92e7">
              Det är väldigt farligt att helt bortse från stöd för byggandet
              eftersom det kan vara helt avgörande för att alla studenter och
              låginkomsttagare i framtiden ska ha någonstans att bo.
            </seg>
            <seg n="49acc1a2">
              Jag upplever att man över huvud taget drar åt snaran kring hyresrätten
              från olika håll. Att dra in byggstödet, som just handlade om stöd
              till byggande av hyresrätter, är bara en av de metoder man använt.
              Man har också gjort det lättare att ombilda hyresrätt till bostadsrätt.
              Valfrihet för den enskilde låter bra, men konsekvensen blir att
              fler kommer att ombilda. Därmed krymper antalet hyresrätter i
              framtiden.
            </seg>
            <seg n="e6606e4f">
              De som bor i en fastighet och som inte vill ombilda de har kanske
              inte råd, och kanske får de inte de lån som krävs för att betala
              insatsen vid en ombildning blir hyresgäster hos sina grannar.
              Redan nu finns det vittnesmål om tidigare vänner som i många år
              levt i sämja men som nu har problem. De som valt att ombilda vill
              ju att så många som möjligt i fastigheten ska ombilda. De vill
              inte ha hyresansvaret de skulle ju ha ansvar för de hyresgäster
              som finns kvar. Jag har hört många hemska historier om att man
              vill förmå människor att antingen köpa, ombilda, eller också flytta.
            </seg>
            <seg n="3b639f6f">
              Det finns alltså stora problem med det här. Ett av de största
              problemen är att man krymper antalet hyresrätter. Utförsäljningen
              av allmännyttan drygt hälften av landets kommuner säger att man
              vilja sälja ut är oroande. Antalet hyresrätter blir färre. Jag
              kan se att det är många åtgärder som minskar möjligheten för hyresrätter,
              vilket jag tycker är allvarligt.
            </seg>
          </u>
          <note n="261ff83d">
            Anf. 5 GUNNAR ANDRÉN (fp):
          </note>
          <u who="hillevi_larsson_9ae9e2" xml:id="i-169c09b6e8fb43bf-0" n="9739950f" prev="i-86c36565ddea3d06-0">
            <seg n="65369163">
              Herr talman! Det finns tre stora utgifter som vanliga familjer
              har. Det är skatten, maten och bostadskostnaden vanligtvis hyran.
              Nu diskuterar vi hyran.
            </seg>
            <seg n="18b23e6d">
              Jag hade tillfälle att sitta i bostadsutskottet under förra perioden.
              Bostadsutskottet finns inte längre. Det har möjligtvis att göra
              med att det kom så få ärenden över huvud taget ifrån den dåvarande
              regeringen. När man räknade de ärenden som olika utskott skulle
              hantera visade det sig att det inte fanns tillräckligt med förslag.
              Därför kunde man slå ihop bostadsutskottet med något annat utskott.
            </seg>
            <seg n="bb6eb4ce">
              Jag tror tyvärr att det var ganska symtomatiskt för den förda
              bostadspolitiken. Jag välkomnar att man nu får mer långsiktighet
              i politiken. Jag tror att långsiktighet är det helt centrala,
              framför allt när det gäller att rädda hyresrätten.
            </seg>
            <seg n="34e6cc2f">
              Hyresrätten är en viktig del i svensk bostadspolitik. Jag tycker
              att det är ganska symtomatiskt att man inte lyckades få någon
              lagstiftning ens för trepartsöverenskommelsen mellan Sabo, Hyresgästföreningen
              och Fastighetsägarna. Jag menar att detta är det helt centrala
              för närvarande; man måste se till hur man med bevarande av bruksvärdesprincipen
              i övriga delar av bostadsbeståndet ska kunna få till en annan
              hyressättning i de nyproducerade bostäderna. Annars kommer vi
              inte att kunna få den utvecklingen av bostadspolitiken som vi
              önskar, nämligen att det produceras fler lägenheter som efterfrågas
              av konsumenterna.
            </seg>
            <seg n="18ec5a56">
              Det stora problemet med bruksvärdesprincipen, enligt mitt sätt
              att se det, är att den inte tar hänsyn till att det finns ett
              underhållsbehov i hyresfastigheterna. Det är en allvarlig nackdel,
              för det sätter hyreslägenheterna lite grann i strykklass när man
              inte lyckas klara ut den delen. Många hyresfastigheter hamnar
              i vanrykte i förhållande till andra.
            </seg>
            <seg n="b9542925">
              Man har laborerat med många olika sorters lån och bidrag. Också
              detta har bidragit till ryckigheten. Ett bra exempel kommer från
              herr talmans egen valkrets Strängnäs. Där planerade det lokala
              bostadsföretaget under förra mandatperioden för lite större lägenheter
              som det fanns efterfrågan på. Men när statsrådet Lövdén kom med
              nya förslag om styrande bidrag var man tvungen att planera om
              detta för att kunna få lägenheterna att bli 70 kvadratmeter eller
              mindre trots att det inte fanns någon efterfrågan på sådana lägenheter.
              Det är farligt när det blir styrande på det sättet.
            </seg>
            <seg n="a2acedd4">
              Jag tror att det var bra att man avvecklade några av subventionerna.
              Socialdemokraterna lovade en gång i tiden att återinföra subventionerna
              på räntebidragen efter 1994 års val. Det gjorde man inte. Det
              är klart att det tar sin tid att återhämta sig från en sådan chock
              som man då utsatte hela hyresmarknaden för.
            </seg>
            <seg n="b8b6d5ac">
              Vi har tidigare haft något som hette statliga paritetslån. Det
              är ingen som vill ha tillbaka det. Det var också ett konstlat
              sätt, och framför allt ledde det inte till att man upprätthåller
              en god bruksvärdesprincip där man klarar underhållet i hyresfastigheterna.
            </seg>
            <seg n="a67cd2b1">
              Jag menar att det som nu är det allra bästa är att vi ser en
              långsiktighet i politiken och att man inte behöver planera efter
              nya statliga bidrag. Man planerar i stället efter konsumenternas
              önskemål. Jag tror att vi som står bakom bruksvärdesprincipen
              har all anledning att välkomna detta goda i den nya politiken.
            </seg>
          </u>
          <note type="speaker" n="5fd9e4eb">
            Anf. 6 CLAES-GÖRAN BRANDIN (s):
          </note>
          <u who="claes-goran_brandin_96753d" xml:id="i-8fed69ca24ee32b4-0" n="430e165b">
            <seg n="01915f9c">
              Herr talman! Angående segregation på bostadsmarknaden är inte
              frågan hur vi ska agera, utan hur vi redan har agerat. Genom denna
              åtgärd underlättas ombildandet till bostadsrätter, och valfriheten
              för boendet ökar. Så säger Mats Odell i sitt svar.
            </seg>
            <seg n="99cf055c">
              Jag är stolt över att komma från en kommun som inte planerar
              att använda sig av möjligheten att sälja ut allmännyttan. Vi är
              stolta över vår allmännytta i Göteborg. Vi har också under de
              tolv år som vi har suttit vid makten sålt ut allmännyttiga lägenheter.
              På samma vis har vi också byggt allmännyttiga lägenheter. Det
              gör att vi inte bara säljer de lägenheter som ligger på gräddhyllan.
              Vi säljer också de lägenheter där vi vill få en ombildning av
              bostadsbeståndet. Men det sköter kommunen, och det ska ingen annan
              lägga sig i.
            </seg>
            <seg n="9095f3be">
              Hur kan då Mats Odell säga att det underlättar för ungdomar att
              komma in på bostadsmarknaden? Med de åtgärder som Mats Odell och
              den borgerliga högeralliansen har vidtagit kommer det att bli
              svårare för ungdomar att komma in på bostadsmarknaden. På grund
              av de åtgärder som regeringen har vidtagit en kostnadsökning och
              fördyring på i storleksordningen 1 2001 300 kronor för en vanlig
              trerumslägenhet kommer det att bli svårare för ungdomar att komma
              in på bostadsmarknaden.
            </seg>
            <seg n="cda41c66">
              I Göteborg byggde vi under den förra mandatperioden 2 000 lägenheter
              per år. Nu, under 2007, kommer vi bara att bygga 1 500 lägenheter
              fastän behovet är större än vad det var tidigare. Men på grund
              av de kostnadsökningar som den borgerliga regeringen har gjort
              nu kommer det att bli svårare att bygga. Det är därför man får
              räkna om sina kalkyler oavsett om man är ett allmännyttigt eller
              ett privat bostadsföretag.
            </seg>
            <seg n="a0ea76db">
              Det blir boendet i hyresrätter som blir drabbat. Det blir inte
              bostadsrätterna. Bostadsrätter byggs i attraktiva områden, och
              de byggs för människor som har en plånbok. Jag har bott i en bostadsrätt,
              och jag var stolt över att bo i bostadsrätt. Jag har flyttat till
              en hyresrätt, och det har jag gjort därför att jag vill bo i en
              hyresrätt.
            </seg>
            <seg n="3e56cf30">
              Det är precis som föregående talare sade: Om mitt boende skulle
              ombildas till en bostadsrätt så skulle jag bli en av dem som skulle
              komma till mina grannar och be om hjälp om en kran går sönder.
              Den där kranen kan jag köpa på Hornbach för 150 kronor. Andreas
              Norlén var inne på det här också. Det är som att blanda äpplen
              och päron. Den kranen för 150 kronor kan du också köpa på Rörshop.
              Det är bara det att du får aldrig några reservdelar till den.
              Om du köper en Gustavsberg på Hornbach om den nu finns där är
              det samma pris som på Rörshop. Det är sådana kranar som förhoppningsvis
              ska sitta i våra lägenheter i framtiden också. Vi ska ha kvalitet
              på våra lägenheter oavsett om de är bostadsrätter eller hyresrätter.
            </seg>
            <seg n="7e1d778f">
              Borgerligheten pratar om konkurrens på bostadsmarknaden eller,
              som Mats Odell säger, snedvridning på bostadsmarknaden. Hur kommer
              konkurrens och snedvridning att göra det lättare för ungdomar
              att få tillgång till ett boende? Man talar om omflyttning. Men
              om man säljer ut fastigheter med billiga lägenheter från allmännyttan
              hur ska man då få en omflyttning i boendet?
            </seg>
          </u>
          <note type="speaker" n="6dc3fdcb">
            Anf. 7 Statsrådet MATS ODELL (kd):
          </note>
          <u who="mats_odell_b796ef" xml:id="i-4448f18542e769a2-1" n="fe7487c0">
            <seg n="53cd01d6">
              Herr talman! Jag tycker att det här är en intressant och givande
              diskussion om bostadspolitik. Lars Mejern Larsson, Hillevi Larsson
              och likaså Claes-Göran Brandin mina socialdemokratiska vänner
              ser stora problem. Jag skulle ändå vilja säga till er, mina kära
              vänner, att ryktet om hyresrättens död är betydligt överdrivet.
              Vi har i Sverige ungefär 2,4 miljoner lägenheter i flerbostadshus.
              71 procent av dem är hyresrätter. Det finns ca 1,7 miljoner hyresrätter
              i Sverige i dag.
            </seg>
            <seg n="293cb392">
              Det vi nu talar om är förändringar i byggandet. Hur ska vi få
              i gång byggandet? Vi har en situation med en stor bostadsbrist
              i en mycket stor del av våra kommuner. Trots de subventionssystem
              som den förra regeringen har använt sig av är bostadsköerna exempelvis
              här i vår huvudstad långa. Ca 190 000 människor står i kö för
              att få en bostad. Kan mina vänner från den socialdemokratiska
              sidan tycka att det här är en bra politik som vi ska bygga vidare
              på? Är det inte så att vi trots allt måste hitta nya och mer långsiktigt
              inriktade åtgärder för att åstadkomma detta?
            </seg>
            <seg n="501297e7">
              Byggindustrin välkomnar borttagandet av subventionerna och säger
              att nu får man spelregler som gör att man vet vad som gäller.
              De små byggarna är kanske de som tydligast säger att det går minst
              lika bra att klara detta utan subventioner.
            </seg>
            <seg n="478a7924">
              Jag lyssnar gärna till Hillevi Larssons kloka råd om att pressa
              byggkostnader. Det är självfallet bra med industriellt byggande.
              Vi vill också utveckla hyresrätten tillsammans med hyresgäströrelsen,
              de allmännyttiga bostadsföretagen och fastighetsägarna. Vi har
              samtal om detta. Vi planerar att vidta aktiva åtgärder på det
              området.
            </seg>
            <seg n="bca63484">
              Det påstås att byggandet är fullständigt på väg ned i källaren.
              Jag har det senaste numret av Boverkets indikatorrapport här.
              Där står det att antalet påbörjade lägenheter i flerbostadshus
              ökar. Vidare står det att byggföretagen tror på oförändrad aktivitet.
              Det planeras 39 000 nya bostäder i Sverige under nästa år enligt
              Boverket. Jag tycker att dessa larmsignaler är väldigt överdrivna.
            </seg>
            <seg n="52f6f9dc">
              Det är alldeles riktigt att när det kommer nya villkor räknar
              man kanske om ett projekt, men det är inte säkert att man kastar
              det i papperskorgen. Man kanske lägger det i skrivbordslådan och
              tar fram det lite senare när man har anpassat det så att man kan
              få projektet att gå runt.
            </seg>
            <seg n="935dc0b5">
              Det största hindret för närvarande för byggandet är faktiskt
              bristen på arbetskraft. 70 procent av byggföretagen anmäler att
              de icke får tag på arbetskraft till de projekt som man skulle
              vilja arbeta med.
            </seg>
            <seg n="5564acbf">
              Gunnar Andrén var också inne på det här med långsiktigheten.
              Jag vill gärna säga att dessa trepartssamtal pågår för närvarande.
              Vi för samtal i en mycket god och konstruktiva anda om att framför
              allt ta hem den process som i dag ligger hos EU-kommissionen och
              som, om inget görs, hotar att försätta oss i det läge som Nederländerna
              hamnat i, nämligen att man tvingas införa så kallad social housing
              . Jag har mycket goda förhoppningar om vi ska kunna komma till
              rätta med detta och komma fram till en överenskommelse.
            </seg>
            <seg n="c2a84df0">
              Jag blir väldigt glad när Claes-Göran Brandin säger att man i
              Göteborg har gjort precis det jag tycker att man ska göra, nämligen
              sälja en del och bygga annat. Det är detta som ska ske. Man säljer
              till de hyresgäster som vill köpa och använder sedan köpeskillingen
              för att bygga nytt. Jag håller fullständigt med Claes-Göran Brandin
              när han säger att kommunen sköter detta och att ingen annan ska
              lägga sig i det. Det är därför vi har tagit bort stopplagen.
            </seg>
          </u>
          <note type="speaker" n="55da1af1">
            Anf. 8 LARS MEJERN LARSSON (s):
          </note>
          <u who="lars_mejern_larsson_36fc01" xml:id="i-560777ec766bcce7-1" n="e4dda248" next="i-d83d5390e0b32716-1">
            <seg n="e167a60b">
              Herr talman! Mats Odell säger att vi ser stora problem och nästan
              överdriver detta, men sanningen är den att jag möter ungdomar
              i Karlstad och Värmland som är förtvivlade över att de inte får
              lägenheter. Det finns flera projekt i Värmland som nu har lagts
              i malpåse, bland annat Zakrisdalsudden och Kanikenäs-holmen. Det
              är bara några områden där det skulle ha byggts hyresrätter, men
              det blir inte av nu.
            </seg>
            <seg n="71ccb39b">
              Hillevi Larsson var inne på att förklaringen till varför snaran
              dras åt kanske ligger i det som SVT:s uppskattade program Plus
              i går tog upp om vad man ska tänka på vid ombildning av allmännyttans
              hyresrätter till bostadsrätter. Frågan som hyresgästen Sara Gunnerud
              tog upp i programmet i går och som jag också ställer är: Ska inte
              informationen om utförsäljningen av allmännyttans bostäder vara
              opartisk och neutral? Är det verkligen rätt att kommunerna av
              ideologiska skäl ska driva en aggressiv marknadsföringskampanj
              där högräntebolag som lånar ut utan säkerhet är med på informationsmöten
              om ombildningen?
            </seg>
            <seg n="6dfe073b">
              En viktig fråga som en hyresgäst omöjligen kan veta svaret på
              är hur fastighetens kondition är. Boverket beskriver det som underhållsberget,
              detta gigantiska behov av att renovera elledningar, badrum, avloppsstammar,
              ventilation, fönster och balkonger. En siffra som har nämnts för
              att renovera bort underhållsberget är 10 000 miljarder. Jag undrar
              om det kanske inte bara finns ideologiska bevekelsegrunder bakom
              bostadsministerns vilja att sälja ut våra gemensamt ägda hyresrätter,
              utan det är kanske ett billigt sätt att komma från ansvaret för
              detta underhållsberg. Därmed får hyresgäster i Husby, Tensta och
              Skärholmen ensamma ta ansvaret i stället för att stat och kommun
              gör detta.
            </seg>
            <seg n="1ec5e0c2">
              Att köpa sig en lägenhet i exempelvis Helsingforss innerstad
              har varit en mycket god affär för hyresgästen. Men är det verkligen
              samma goda affärer för boende i bostadsområden som står inför
              dessa gigantiska investeringar? Kan man verkligen veta att den
              största affären i livet verkligen blir så bra som den borgerliga
              ledningen i många kommuner och den borgerliga bostadsministern
              nu vill påskina?
            </seg>
            <seg n="809b49de">
              Konsumentverket anser att man ska vara skeptisk, ifrågasätta
              och kräva bra information. Det finns inget som säger att det blir
              billigare att bo i bostadsrätt än att bo kvar hyresrätt. Köper
              man en bostadsrätt i en fastighet som kräver renoveringar får
              man betala vad det kostar, men om man bor i en hyresrätt skyddas
              man av bruksvärdesprincipen. Hur vill bostadsminister säkerställa
              att informationen blir saklig? Då kanske vi slipper sådana rubriker
              som den som var i Svenska Dagbladet i dag. Det står: Svenskarna:
              Du har fel, Odell.
            </seg>
          </u>
          <note n="67597793">
            Anf. 9 ANDREAS NORLÉN (m):
          </note>
          <u who="lars_mejern_larsson_36fc01" xml:id="i-d83d5390e0b32716-1" n="e4dda248" prev="i-560777ec766bcce7-1">
            <seg n="8028357d">
              Herr talman! Jag noterar att jag inte fick något svar från interpellanten
              på den fråga jag ställde, nämligen varför interpellanten arbetar
              så hårt för att öka vinsterna i de stora byggföretagen här i riket
              genom att kräva subventioner som knappast kommer att ha någon
              annan effekt än att öka företagens vinster med tanke på den bristande
              konkurrens som råder på marknaden. Detta uteblivna svar är intressant
              att notera.
            </seg>
            <seg n="27eaf58c">
              Sedan har jag en sakupplysning. Det gäller detta med ettgreppsblandare
              som diskuterades av en annan talare nyss. Jag framhöll att det
              finns ettgreppsblandare som kostar 150 kronor, och de ledande
              grossisterna i riket tar 1 500. De allmännyttiga bostadsföretagen
              har en ekonomisk förening som har till syfte att testa byggmaterial
              och göra gemensamma upphandlingar för att pressa byggkostnaderna
              och byggmaterialkostnaderna. Det är den här ekonomiska föreningen
              som har gjort en undersökning av just ettgreppsblandare där man
              fann att den blandare, tillverkad i Kina, som man hade köpt på
              Bauhaus hade precis samma hållbarhet som den man köpte för 1 500
              av den ledande svenska grossisten. Det handlar alltså inte om
              kvalitet, utan det handlar om konkurrens och fri företagsamhet
              som leder till pressade kostnader till gagn för såväl bostadsföretag
              som hyresgäster.
            </seg>
            <seg n="5ad12405">
              När det gäller ungas inträde på bostadsmarknaden finns det skäl
              att påminna om den lagstiftning om kommunala hyresgarantier som
              regeringen nu har lagt fram. Där får kommunerna möjlighet att
              ge garantier till unga som har inkomster men som ändå inte får
              kontrakt på grund av att inkomsterna kanske är oregelbundna. Det
              kan vara en viktig hjälp för unga att komma in på bostadsmarknaden
              som också är värd att framhålla. Det handlar långt ifrån om att
              dra åt snaran om hyresrätten. Statsministern sade redan i regeringsförklaringen
              att den här regeringen vill utveckla hyresrätten, och det står
              vi för.
            </seg>
          </u>
          <note type="speaker" n="826e9149">
            Anf. 10 HILLEVI LARSSON (s):
          </note>
          <u who="hillevi_larsson_9ae9e2" xml:id="i-86c36565ddea3d06-1" n="9739950f" next="i-169c09b6e8fb43bf-1">
            <seg n="49028d25">
              Herr talman! Visst finns det många hyresrätter i Sverige. Problemet
              är bara att det behövs fler, speciellt på de orter där trycket
              är väldigt starkt. Det gäller inte minst i storstadsområdena men
              även i mindre städer i landet, men det är klart att trycket är
              allra störst i storstäderna. Då hjälper det inte att det finns
              många hyresrätter, utan de måste bli fler, inte färre. Tyvärr
              kan jag, i de olika förslag som har lagts fram och som drabbar
              hyresrätterna, se att vi riskerar att antalet hyresrätter krymper
              i stället för att öka. Jag tror att det kommer att behövas en
              kraftig ökning. Då räcker det inte att man går på byggkostnaderna,
              utan man måste faktiskt se över alla delar som berör byggandet,
              inte minst stödet till byggandet.
            </seg>
            <seg n="bb16c85f">
              Det är klart att det är mer lönsamt att bygga för höginkomsttagare
              än för låginkomsttagare. Det är en anledning till att det har
              byggts så mycket för höginkomsttagare. Det är därför man behöver
              ett stöd för att bygga även för låginkomsttagare.
            </seg>
            <seg n="eb90a3b6">
              Vi har haft en uppvaktning från Uppsala i mitt utskott här i
              riksdagen. Vi har hand om bostadsfrågor. De har en moderat som
              kommunstyrelseordförande, och han var själv väldigt bekymrad över
              att de hade planerat en massa studentbostäder och hyresrätter
              för sin befolkning som nu inte blir av. Jag tror alltså inte att
              det bara är vi som känner denna oro, utan det finns faktiskt en
              oro ute i kommunerna även från borgerligt håll.
            </seg>
            <seg n="3e3e13fb">
              Jag är rädd att segregationen ökar när man säljer ut allmännyttan.
              I dag har medel- och låginkomsttagare faktiskt möjlighet att bo
              till exempel i en del lägenheter i allmännyttan i centrala Helsingfors.
              Har man väl ombildat kommer vi att få en ökad segregation när
              vi i stället behöver en minskad sådan.
            </seg>
          </u>
          <note n="55ec282c">
            Anf. 11 GUNNAR ANDRÉN (fp):
          </note>
          <u who="hillevi_larsson_9ae9e2" xml:id="i-169c09b6e8fb43bf-1" n="9739950f" prev="i-86c36565ddea3d06-1">
            <seg n="2a1a77fa">
              Herr talman! Det är alltid lite förvirrande att diskutera två
              olika saker samtidigt. Vi diskuterar dels nyproduktionen av bostäder,
              dels hur vi ska utveckla hyresrätten i det befintliga bostadsbeståndet.
              Det är två olika saker.
            </seg>
            <seg n="064d842d">
              Jag menar att det är väldigt viktigt att se till att man får
              nya möjligheter att sätta friare hyror i nybyggnationer enligt
              det trepartsavtal som finns och att det inte ska påverka bruksvärdesprincipen
              alltför mycket. Det tror jag är själva nyckelfrågan.
            </seg>
            <seg n="76a8a60d">
              Även jag har naturligtvis bott i hyreslägenhet. Det var på 26:e
              våningen i Kronprinsen i Malmö en gång i tiden. Numera bor jag
              i villa. Det är klart att det ter sig väldigt olika hur man bor,
              men det finns fördelar med de olika sätten.
            </seg>
            <seg n="87cbd18e">
              Låt mig gå till frågan om nybyggnationen i Storstockholmsområdet,
              eftersom den också var uppe här. Jag tror att en nyckelfråga i
              det sammanhanget, herr statsråd, är att det utredningsuppdrag
              som Mats Hellström fick av den förra regeringen, nämligen att
              se till att det finns kommunikationer till nya bostadsområden,
              också genomförs.
            </seg>
            <seg n="a0970a04">
              Vem vill bosätta sig i områden i Helsingforss närhet där man
              har svårt att ta sig till den centrala delen av Helsingfors? Därför
              måste man satsa på bussar, tunnelbana och kanske också en del
              vägar men framför allt på de kollektiva kommunikationerna. Då
              kommer man också i de områdena att få tillgång till mark som det
              numera inte finns så mycket av i många stora städer.
            </seg>
            <seg n="8faf83c5">
              Till sist, herr talman, vill jag säga att jag råkar bo i en kommun
              som ofta utpekas som väldigt rik och det är väldigt trevligt nämligen
              Danderyd. Där har vi numera två stora fastighetsägare. Den ena
              är AP Fastigheter som äger väldigt många fastigheter. Den andra
              och det gläder mig särskilt är Göteborgsföretaget Stena Fastigheter
              AB som är den verkligt stora fastighetsägaren i Danderyds kommun.
              De har köpt hela vårt gamla kommunala bolag, och de säljer inte
              ut det. Vi är glada att de värnar hyresrätter i min hemkommun,
              för de behövs där också, det ska jag gärna medge.
            </seg>
          </u>
          <note type="speaker" n="d48b8537">
            Anf. 12 CLAES-GÖRAN BRANDIN (s):
          </note>
          <u who="claes-goran_brandin_96753d" xml:id="i-8fed69ca24ee32b4-1" n="430e165b">
            <seg n="d1170508">
              Herr talman! Hyresrätten är död det är en överdrift, och det
              håller jag med dig om, Mats Odell! Den är inte död, och jag hoppas
              att den aldrig kommer att dö. Hyresrätten finns på den svenska
              bostadsmarknaden för att finnas där. Hyresrätten är en boendeform
              som för många är en viktig inkörsport till bostadsmarknaden.
            </seg>
            <seg n="a10133a8">
              Jag vill bara rätta till om det blev en missuppfattning när det
              gäller hur man har gjort i Göteborgs kommun när man har sålt lägenheter.
              Man har sålt lägenheter i paket i något hus i ett attraktivt område,
              men också ett par hus i ytterområdena. Man har sålt till fastighetsbolag
              och inte till de boende för att få en annan ägandeform i områdena.
              Det tycker jag är viktigt, och jag tror att det är jättebra att
              man kommer in och ser med nya ögon på dessa områden.
            </seg>
            <seg n="db643a15">
              Det är inte alltid som allmännyttan ensam är det bästa i ett
              ytterområde där vi har problem med en massa saker, till exempel
              ungdomar som inte har jobb. Det kan vara jättebra att vi får in
              en annan syn på det, men man säljer alltså inte till de boende,
              utan lägenheterna är fortfarande hyresrätter. Stena Fastigheter
              är med också när det gäller de bitarna. Jag är också stolt över
              att vi har Stena Fastigheter som har gett sig in på bostadsmarknaden
              för att ha ett långsiktigt ägande av sina bostäder.
            </seg>
            <seg n="dcad0af9">
              När det gäller detta med ettgreppsblandaren tycker jag att vi
              ska hålla oss till verkligheten. Jag har ett förflutet i byggbranschen,
              och jag kan säga att det inte finns några möjligheter i världen
              att man kan köpa en kran för 150 kronor som är tillverkad i Kina
              och som kostar 1 200 kronor. Vi måste försöka att hålla oss till
              sanningen i debatterna! Jag ska inte göra reklam för en blandare
              som är svensk, men den ettgreppsblandaren får du inte ge 1 200
              kronor för. Som jag sade tidigare ska vi ha kvalitet i vårt boende.
            </seg>
            <seg n="e8baf21c">
              Faktum kvarstår: Det är 1 2001 300 kronor dyrare att bygga en
              normaltrea i dag än under den tidigare regeringen.
            </seg>
          </u>
          <note type="speaker" n="9014f1cc">
            Anf. 13 Statsrådet MATS ODELL (kd):
          </note>
          <u who="mats_odell_b796ef" xml:id="i-4448f18542e769a2-2" n="fe7487c0">
            <seg n="821c7cd6">
              Herr talman! Lars Mejern Larsson var inne på detta med att det
              nu skulle pågå aggressiva, ideologiska marknadsföringskampanjer
              från de kommunala bostadsbolagens sida när de ska sälja sina fastigheter
              till de boende.
            </seg>
            <seg n="4e868e08">
              Jag tror också att underhållsfrågan naturligtvis är en viktig
              sak om man ska köpa en fastighet. Det gäller om man ska köpa en
              villa, en bostadsrättslägenhet eller en fastighet. Självklart
              är det så! Men jag har faktiskt väldigt stor tilltro till det
              kommunala självstyret. Det är det det handlar om! Stopplagen har,
              precis som Claes-Göran Brandin var inne på, haft effekten att
              den gjort det omöjligt att göra detta för de kommuner som har
              velat det. Nu har vi fört ned beslutsmakten dit där människor
              bor, och de folkvalda som de har runt omkring sig och som de har
              valt ska avgöra om ett bostadsområde ska få mer inslag av till
              exempel bostadsrätter.
            </seg>
            <seg n="f4b513de">
              Sedan håller jag verkligen med Claes-Göran Brandin om mycket
              i denna debatt, även det han var inne på om att de kommuner som
              har en mycket stor dominans av allmännytta borde se till att de
              får in en större mångfald. Alltså borde de inte bara sälja till
              de boende, utan faktiskt också sälja till privata, långsiktiga,
              seriösa fastighetsägare som vill vara med och utveckla hyresrätten
              och se till att det också långsiktigt finns hyresrätter kvar.
              Det tycker jag är en väldigt viktig poäng.
            </seg>
            <seg n="8d617343">
              Jag besökte Malmö i går. Jag var ute i Rosengård, och jag var
              tillsammans med MKB under dagen. Jag studerade också den så kallade
              Malmömodellen som har varit mycket framgångsrik. Allmännyttan
              i Malmö har bara 30 procent av hyresbeståndet, medan allmännyttan
              i en kommun som Örebro har 75 procent av hyresbeståndet och i
              Kristianstad är siffran 80 procent. Där tror jag på det som man
              har gjort i Göteborg, nämligen att skapa en större mångfald.
            </seg>
            <seg n="b6b6a233">
              Varför har man då varit så framgångsrik i Malmö? Jo, man har
              inte gjort som statsmakterna har försökt diktera. Man har inte
              byggt efter subventionsreglerna utan efter vad marknaden har efterfrågat.
              Man har också separerat man har alltså höjt hyrorna i centrala
              delar och hållit kvar låga hyror exempelvis ute i Rosengård. Detta
              har gjort att man har fyllt upp lägenheterna i Rosengård, och
              man har fått ekonomi att också rusta upp och föra bostadsområdena
              som har haft och som har problem framåt.
            </seg>
            <seg n="212427bf">
              Man har inte följt subventionsmodellens strikta principer utan
              fått i gång ett byggande som har inneburit flyttkedjor. Mindre,
              billiga lägenheter har blivit lediga och ungdomar och andra har
              kunnat flytta in. De som har bättre ekonomi har flyttat till nybyggda,
              större lägenheter. Detta har varit väldigt bra.
            </seg>
            <seg n="3e883e98">
              Jag skulle vilja säga att rikets tredje stad har en mycket bättre
              fungerande bostadsmarknad än vad rikets första stad har. Jag känner
              inte till läget i rikets andra stad, Göteborg, men så mycket kan
              jag konstatera att det i dag går att hitta en hyresrätt i Malmö.
              Även om den kan ha ett ganska högt prisläge går det att hitta
              den, och i det sammanhanget frigörs då ofta en mindre lägenhet.
            </seg>
            <seg n="32db2da2">
              Avslutningsvis, herr talman, vill jag säga att jag hoppas att
              vi framöver ska få se nya upplåtelseformer jag tänker på ägarlägenheter
              till viss del i nyproduktion, men framför allt i befintlig produktion.
              Att minska segregationen genom att de som har fått fast mark under
              fötterna kan få köpa sin lägenhet och finnas kvar i ett kommunalt
              bostadsbolag och i den trygghet som det innebär att ha en större
              och starkare ägare än vad en svag bostadsrättsförening skulle
              innebära om man ombildade hela fastigheten till bostadsrätt.
            </seg>
          </u>
          <note type="speaker" n="64bc4b3e">
            Anf. 14 LARS MEJERN LARSSON (s):
          </note>
          <u who="lars_mejern_larsson_36fc01" xml:id="i-bf7b9f4be27455d1-0" n="e4dda248">
            <seg n="cca6be12">
              Herr talman! Jag ska försöka tolka dagens debatt här. Som bostadslös
              student och med Mats Odell som bostadsminister får man förlita
              sig på att en nybyggnation som inte existerar ska skapa flyttkedjor
              som frigör äldre, billiga bostadsbestånd samt att den borgerliga
              regeringen gör det billigare för personer som bor i stora villor
              att ha inneboende.
            </seg>
            <seg n="9012c101">
              Ett sätt att minska bostadskön är att ha väl fungerande så kallade
              flyttkedjor. Dessa viktiga kedjereaktioner uppstår exempelvis
              när ett äldre par säljer sin villa för att flytta till ett seniorboende.
              De säljer den till en barnfamilj som i sin tur väljer att lämna
              sin hyresrätt till ett par som precis har flyttat ihop. I stället
              för att smörja dessa flyttkedjor så att de fungerar väl har den
              borgerliga regeringen hällt sand i maskineriet, som jag tolkar
              det, i form av en 50-procentig höjning av reavinstskatten. Denna
              kraftiga höjning av beskattningen är ännu ett exempel på hur en
              borgerlig politik skapar längre bostadsköer.
            </seg>
            <seg n="703a47da">
              Man tror ändå att det ska byggas hyresrätter. Mats Odell tror
              att det på sikt ska byggas hyresbostäder och studentbostäder.
              Tro och hopp tillhör ju sannolikt Kristdemokraternas vardag, men
              de finns inte hos en ungdom som vill få en hyresrätt till ett
              rimligt pris.
            </seg>
          </u>
          <note type="speaker" n="0ccefab9">
            Anf. 15 EVA-LENA JANSSON (s):
          </note>
          <u who="eva-lena_jansson_29fd87" xml:id="i-d2676e29e382a483-0" n="0c665d29">
            <seg n="9c163f04">
              Herr talman! Jag tänker bara hålla ett anförande med anledning
              av Mats Odells inflikande om Örebro. Eftersom jag kommer från
              Örebro känner jag mycket väl till att Öbo, det kommunala helägda
              bolaget, har haft 70 procent av hyresrätterna. Detta bolag är
              välskött och satsar på att utveckla och förnya hyresrätten.
            </seg>
            <seg n="1f370dc6">
              Man kan konstatera att den starkaste kritiken mot Öbos stora
              ägande av hyresrätter i huvudsak kommer från borgerliga politiker
              och privata fastighetsägare som menar att Öbos dominans när det
              gäller hyresrätterna påverkar hyressättningen på ett sådant sätt
              att det medverkar till bättre hyror för konsumenterna och att
              de privata fastighetsägarna inte kan höja hyrorna. Detta är ett
              rent konstaterande av att det är bra med kommunala bolag som äger
              hyresrätter.
            </seg>
          </u>
          <note type="speaker" n="a2fe4cef">
            Anf. 16 Statsrådet MATS ODELL (kd):
          </note>
          <u who="mats_odell_b796ef" xml:id="i-4448f18542e769a2-3" n="fe7487c0">
            <seg n="eeda85de">
              Herr talman! Det har sagts många intressanta saker i den här
              debatten. Jag kan instämma med Eva-Lena Jansson. Jag har ingenting
              emot det utmärkta Örebroföretaget Öbo. Jag säger bara att det
              finns kommuner som har en betydligt mindre andel. Det kan finnas
              sådana sammanhang där ett ökat utbud av olika idéer om hur man
              ska kunna bryta segregation och så kan vara till gagn.
            </seg>
            <seg n="38174656">
              Låt mig bara avslutningsvis få säga att vi i dag ser hur priserna
              på bostäder går upp. Det finns många orsaker till detta. En orsak
              är ökade disponibla inkomster hos medborgarna, andra är glädjande
              nog en ökande sysselsättning, ett minskande utanförskap och fler
              som efterfrågar bostäder. Allt detta tillsammans med en allmänt
              god konjunktur är kanske den allra viktigaste grunden till att
              vara optimistisk inför möjligheten att kunna öka bostadsbyggandet
              i Sverige.
            </seg>
            <seg n="ff278741">
              Det som är ett bekymmer är trots allt bristen på arbetskraft
              på detta område. Här behövs det olika åtgärder. Det ligger inte
              på mitt bord att komma med förslag där, men där är den stora utmaningen
              att vi ska kunna möta den efterfrågan som också kommer nu när
              nya kullar av ungdomar kommer ut på arbetsmarknaden och att vi
              ska kunna tillgodose deras berättigade behov av att faktiskt få
              en bostad när de behöver den.
            </seg>
            <seg n="276de645">
              Men jag är inte säker, herr talman, på att dessa ungdomar ska
              hamna i nyproducerade lägenheter. Jag tror att målsättningen måste
              vara att vi bygger lägenheter som gör att vi får flyttkedjor så
              att ungdomar kan efterfråga bostäder till rimliga kostnader. Det
              är lika osannolikt att en ung människas första bil är en nyproducerad
              bil. Jag tror att man ofta försöker hitta en begagnad.
            </seg>
            <seg n="bd53eebe">
              Jag tycker att den här debatten har varit väldigt kreativ och
              dynamisk, och jag hoppas att vi tillsammans ska kunna utveckla
              möjligheterna för vårt fina land att också bygga fler bostäder.
            </seg>
          </u>
          <note n="f38e13f0">
            Överläggningen var härmed avslutad.
          </note>
          <note n="54fd948b">
            4 § Svar på interpellation 2006/07:488 om utförsäljning av vissa
            statligt ägda bolag
          </note>
          <note type="speaker" n="b3f2ca89">
            Anf. 17 Statsrådet MATS ODELL (kd):
          </note>
          <u who="mats_odell_b796ef" xml:id="i-4448f18542e769a2-4" n="fe7487c0">
            <seg n="15a67220">
              Herr talman! Eva-Lena Jansson har med anledning av regeringens
              proposition om försäljning av vissa statligt ägda bolag frågat
              mig vad jag avser att vidta för särskilda åtgärder i samband med
              försäljningen av vissa statligt ägda bolag för att säkerställa
              fler arbetstillfällen och ett minskat utanförskap.
            </seg>
            <seg n="21154a1a">
              Regeringens övergripande mål för politiken är att skapa förutsättningar
              för fler arbetstillfällen och växande företag för att därigenom
              bryta utanförskapet. Vår bestämda uppfattning är att detta mål
              nås bäst om staten skapar förutsättningar för tillväxt genom att
              förbättra de allmänna villkoren för företagande, investeringar
              och anställningar.
            </seg>
            <seg n="5aa4b192">
              En del i att skapa förutsättningar för detta är att tydliggöra
              rollfördelningen mellan privat och offentligt ägande, där staten
              ger privata företag förutsättningar att konkurrera på lika villkor
              utan att samtidigt driva egna konkurrerande företag.
            </seg>
            <seg n="85676789">
              Som Eva-Lena Jansson säkert vet är statligt ägda företag inte
              heller särskilt lämpliga verktyg för att skapa eller försöka bibehålla
              arbetstillfällen. Företag med statligt ägande omges av flera begränsningar
              som kan vara hinder för deras möjligheter att utvecklas och växa.
              Ett exempel på en sådan begränsning är svårigheten att tillföra
              kapital för expansion eller för utveckling av nya produkter och
              tjänster. Sådana kapitaltillskott måste vid varje tillfälle ställas
              mot behoven av att tillföra medel till välfärdsverksamheter inom
              sjukvård, utbildning och omsorgen om barn och gamla.
            </seg>
            <seg n="d1ded0a0">
              Det är därför regeringens bedömning att en försäljning av dessa
              sex företag sammantaget ger dem eller de branscher de verkar i
              bättre förutsättningar att utvecklas och växa, vilket därmed kan
              skapa nya arbetstillfällen och bidra till ett minskat utanförskap.
            </seg>
          </u>
          <note type="speaker" n="6b1096cf">
            Anf. 18 EVA-LENA JANSSON (s):
          </note>
          <u who="eva-lena_jansson_29fd87" xml:id="i-d2676e29e382a483-1" n="0c665d29">
            <seg n="8318154c">
              Herr talman! Tack för svaret, Mats Odell!
            </seg>
            <seg n="cb52a5e7">
              Jag tänkte börja med bakgrunden till den fråga jag har ställt.
              Den borgerliga regeringen har lagt fram en proposition om utförsäljning
              av vissa statligt ägda bolag. Däri står följande: Regeringens
              bedömning är att försäljningar av statligt ägda företag på sikt
              också bidrar till en starkare sysselsättningsutveckling i de företag
              och branscher som berörs. Därmed bidrar en minskning av det statliga
              ägandet även till att uppnå regeringens övergripande mål om fler
              arbetstillfällen och ett minskat utanförskap.
            </seg>
            <seg n="2bececb1">
              Med andra ord anser regeringen att en utförsäljning av dessa
              bolag per automatik leder till fler arbetstillfällen. Hur regeringen
              så tvärsäkert kan veta det framgår inte av propositionen.
            </seg>
            <seg n="265bb6b2">
              Riksrevisionen uttrycker följande: Den försäljning som förbereds
              är av stor betydelse för statsfinanserna och samhällsekonomin
              på kort och lång sikt. Det finns också enligt internationell erfarenhet
              risk för väsentliga fel i processen och brister i beslutsunderlag.
            </seg>
            <seg n="3e5455f6">
              I det svar som jag nu har fått från Mats Odell hänvisas till
              regeringens bedömning. Det finns alltså ingen evidensbaserad forskning,
              utan det är mer ett tyckande. Då förväntar jag mig ett förtydligande
              från Mats Odell om hur regeringen så tvärsäkert kan hävda att
              en utförsäljning av folkets tillgångar per automatik skulle leda
              till flera arbetstillfällen och minskat utanförskap.
            </seg>
            <seg n="f483a057">
              I den här frågan ligger också en komplettering där man talar
              om att enligt 29 § budgetlagen ska försäljning av statens egendom
              genomföras affärsmässigt om inte särskilda skäl talar emot det.
              Med affärsmässighet avses att priset blir så fördelaktigt som
              möjligt för staten och att försäljning till underpris inte sker.
            </seg>
            <seg n="486e09e1">
              Förra veckan skedde en utförsäljning av 8 procent av aktierna
              i Telia Sonera. Av en samlad bedömning av de ekonomiska analyser
              som presenterats i medierna kan man konstatera att regeringen
              gav en rabatt på 1,7 miljarder kronor. Jag vill ställa en kompletterande
              fråga utöver den fråga jag har ställt tidigare: Vad är det som
              kommer att överväga? Är det arbetstillfällen eller är det de ekonomiska
              förutsättningarna, alltså att staten ska genomföra detta på ett
              affärsmässigt riktigt sätt? Det är de två frågorna jag förväntar
              mig att få ett ordentligt svar på av Mats Odell.
            </seg>
          </u>
          <note type="speaker" n="34a8f94c">
            Anf. 19 CARINA ADOLFSSON ELGESTAM (s):
          </note>
          <u who="carina_adolfsson_elgestam_b2c973" xml:id="i-7b5198115949f769-0" n="43caae68">
            <seg n="ee6ef458">
              Herr talman! Med tanke på vad vi kunde se angående Telia förra
              veckan verkar det lite grann som om det just nu är rea på svenska
              folkets egendom. Det kan kännas lite oroande inför de affärer
              som regeringen och Mats Odell planerar att genomföra. Ska rean
              fortsätta?
            </seg>
            <seg n="eaa7afec">
              Man kan inte heller låta bli att fundera över den fråga som Eva-Lena
              Jansson ställt. På vilket sätt påverkar det arbetstillfällena
              och minskar utanförskapet? I sitt svar säger ministern: är statligt
              ägda företag inte heller särskilt lämpliga verktyg för att skapa
              eller försöka bibehålla arbetstillfällen. Det känns lite grann
              som att det mest är en teoretisk ekonomi man räknat på, för verkligheten
              säger ju någonting helt annat.
            </seg>
            <seg n="8fde3435">
              Om man tittar på exempelvis Telia Sonera ser man att de sedan
              2002 ökat från ca 69 miljarder till 108 miljarder 2006. För mig
              betyder det i alla fall att de ökat, alltså blivit bättre. Därför
              känns det konstigt när ministern säger att just statligt ägande
              gör att det inte blir fler företag. Man kan inte låta bli att
              fråga sig, utifrån den rea som vi sett äga rum förra veckan, på
              vilket sätt den rea som nu är påbörjad kommer att minska utanförskapet
              och öka antalet arbetstillfällen.
            </seg>
            <seg n="8dbcbc16">
              Jag hoppas att ministern i sitt nästa inlägg återkommer med ett
              riktigt svar, inte bara ett teoretiskt sådant.
            </seg>
          </u>
          <note type="speaker" n="5aae360c">
            Anf. 20 HILLEVI LARSSON (s):
          </note>
          <u who="hillevi_larsson_9ae9e2" xml:id="i-831b001378a9d39c-0" n="9739950f">
            <seg n="47c8de38">
              Herr talman! Jag kommer från Malmö som ligger i Skåne, och där
              finns Vin &amp; Sprit med varumärket Absolut Vodka som verkligen kan
              sägas vara internationellt känt, och har så varit under många
              år.
            </seg>
            <seg n="472ab4ff">
              Nu berörs drygt tusen arbetstillfällen framför allt i Åhustrakten.
              En del av dem finns i tillverkningen inom ramen för Vin &amp; Sprit,
              men en del finns också inom turistindustrin. Det kommer turister
              både från olika delar av Sverige och från andra länder, bland
              annat på grund av Absolut Vodka. Så starkt är det varumärket.
            </seg>
            <seg n="82845e1a">
              Det finns ingen garanti för att vi kommer att kunna behålla varumärket
              i Sverige och inte heller för att kunna behålla arbetstillfällena
              i landet. Genom att sälja avhänder man sig möjligheten att kunna
              garantera det i framtiden. Vad jag förstår finns heller inga planer
              på några andra kriterier än affärsmässighet vid utförsäljningen.
              Det handlar bara om priset, inte om vem som köper upp företaget.
              Det handlar inte om konsekvenserna, inte om risken för minskat
              antal arbetstillfällen eller för att hela verksamheten flyttar
              utomlands till exempel i form av ett utländskt ägande. Jag kan
              därför känna en viss oro när det gäller jobben i detta läge. Jag
              skulle vilja fråga om regeringen har några tankar på hur man kan
              försöka hålla kvar arbetstillfällena ifall det från uppköparnas
              sida skulle uppstå planer på en flytt utomlands.
            </seg>
            <seg n="7409d26b">
              När det gäller SBAB kan vi se att det haft en tillbakahållande
              effekt på bolåneräntorna. Det uppdraget har de skött mycket bra.
              Om räntorna börjar gå upp finns risken att konsumtionen minskar.
              Man har tidigare kunnat se att ju högre räntor desto mindre är
              folk benägna att konsumera och att ta lån. Det kan gälla dels
              företag, dels människor som tar bolån eller till och med lån för
              konsumtion. Det kan i förlängningen få stora konsekvenser för
              arbetstillfällena i Sverige. Det är när hjulen snurrar, när det
              är fördelaktigt att ta lån och konsumera, som företagsamheten
              i landet blomstrar. Dessutom driver folk genom konsumtionen på
              företagen ytterligare, vilket i sin tur leder till ännu större
              efterfrågan på produkter och tjänster.
            </seg>
            <seg n="bc053bb9">
              Jag kan i förlängningen se att arbetstillfällena påverkas för
              många människor utöver dem som i värsta fall riskerar att förlora
              jobbet om de nya ägarna för dessa statliga företag bedömer att
              de inte vill behålla dem. Det kan handla om kraftiga rationaliseringar,
              om att man skär ned på antalet anställda, men det kan också handla
              om en utflyttning av verksamheterna. Det innebär i värsta fall
              att alla blir arbetslösa.
            </seg>
            <seg n="c6f4df42">
              Jag undrar om regeringen har någon plan för att hjälpa de människor
              som kan bli arbetslösa inom dessa verksamheter vilket jag verkligen
              hoppas inte sker. Finns det några planer på vidareutbildning,
              på ersättningsjobb? Dessa frågor har man ju diskuterat till exempel
              när man lagt ned regementen. Nu är vi visserligen inte i det kritiska
              läget ännu, men jag tycker att vi redan nu måste planera för att
              det kan hända. Man avhänder sig ju kontrollen över dessa verksamheter.
            </seg>
            <seg n="7fdc7833">
              Det var mina frågor till ministern.
            </seg>
          </u>
          <note type="speaker" n="c957f9c4">
            Anf. 21 Statsrådet MATS ODELL (kd):
          </note>
          <u who="mats_odell_b796ef" xml:id="i-4448f18542e769a2-5" n="fe7487c0">
            <seg n="0601ae08">
              Herr talman! Detta är en spännande fråga. Regeringens övergripande
              filosofi är precis som den förra regeringen skrev i den senaste
              budgetproposition man lade fram att företag som arbetar på fullt
              ut konkurrensutsatta kommersiella marknader inte med säkerhet
              drivs bäst av staten. Det finns ingenting som tyder på att staten
              skulle vara en bättre företagsägare än privata entreprenörer av
              något slag.
            </seg>
            <seg n="b38b42fa">
              Låt mig också säga att varje företag som finns på listan över
              dem som nu är till salu är föremål för en mycket noggrann analys
              vad gäller den effekt ett ägarskifte får för den marknad som företaget
              arbetar på. Det gäller framför allt Telia Sonera men också de
              två bankföretagen SBAB och Nordea. Dessutom handlar det om effekterna
              på sysselsättningen. Vi håller på att analysera alla dessa frågor
              innan det blir aktuellt att genomföra transaktioner.
            </seg>
            <seg n="7ec215a3">
              Sedan måste man fråga sig hur staten ska ha sina tillgångar placerade.
              Vilka är statens kärnuppgifter? Vi har en del gemensamma tillgångar.
              Ska vi ha dem i aktiv industriproduktion? Ska vi ha dem i produktion
              av varor och tjänster? Det kan gälla telekomtjänster. Tror vi
              att svenska staten är den bästa att utföra bra telekomtjänster?
              Tror vi att svenska staten är bäst på att producera vodka? Tror
              vi att svenska staten är bäst på att hyra ut kontorslokaler? Tror
              vi att svenska staten är bäst på att driva börser? Om vi tror
              det ska vi självklart se till att staten långsiktigt äger dessa
              verksamheter.
            </seg>
            <seg n="8d0ff507">
              Jag har dock inte hört någon av talarna komma med uppgifter som
              tyder på det. Om staten är så bra, om vi kan sälja till ett marknadsvärde,
              då kan vi lika gärna också köpa till ett marknadsvärde. Då kan
              vi köpa in fler telekombolag. Vi kan fortsätta med de uppköp som
              Vin &amp; Sprit gjort av vodkatillverkning i Polen; de har även varit
              i Tjeckien. Det skulle vara intressant att veta var ni anser att
              gränserna för den verksamheten går, hur stora områden vi så att
              säga ska lägga under oss och ha i statlig regi. Det är en intressant
              debatt.
            </seg>
            <seg n="e906a038">
              Regeringens uppfattning är att staten ska ta sina tillgångar
              från denna typ av kommersiella investeringar och i stället använda
              dem i välfärdsinvesteringar. Det är själva poängen, alltså att
              få loss resurserna, att frigöra resurser som i stället kan användas
              till att utveckla välfärden i Sverige.
            </seg>
            <seg n="3867c5a2">
              Låt mig beträffande Telia Sonera nämna att den kurssättning som
              skedde när de 8 procenten såldes låg nästan exakt på den som de
              flesta analytiker har som riktkurs för Telia Sonera i ett tolvmånadersperspektiv.
              Den gemensamma riktkursen, konsensus som den kallas, ligger på
              50:70 kronor under en tolvmånadersperiod. Vi fick ut 50 kronor.
              I går stod aktien i 52:50. Det är en ganska rimlig rabatt som
              gäller för den utförsäljningen.
            </seg>
            <seg n="46a6bc6d">
              Om man säljer 390 miljoner aktier är det inte lämpligt att göra
              det direkt över börsen. Då skulle aktien sjunka som en gråsten
              och drabba de närmare 700 000 småsparare som har kvar de aktier
              som den förra, socialdemokratiska, regeringen sålde till dem för
              85 kronor. Sedan störtdök ju aktien och denna grupp människor
              har fått se sina sparmedel smälta samman. Vi vill ha en mer ansvarsfull
              politik när det gäller att minska statens ägande.
            </seg>
          </u>
          <note type="speaker" n="8577eff3">
            Anf. 22 EVA-LENA JANSSON (s):
          </note>
          <u who="eva-lena_jansson_29fd87" xml:id="i-d2676e29e382a483-2" n="0c665d29">
            <seg n="cb397062">
              Herr talman! Jag tyckte att jag ställde en tydlig fråga, men
              Mats Odell kan uppenbarligen inte, herr talman, svara på hur det
              kan komma sig att regeringen så tvärsäkert kan hävda att en utförsäljning
              av folkets tillgångar per automatik leder till fler arbetstillfällen
              och minskat utanförskap. I den tunna 16-sidiga propositionen från
              regeringen, som handlar om utförsäljning av vissa statligt ägda
              bolag, står det så, det vill säga att därmed bidrar en minskning
              av det statliga ägandet även till att uppnå regeringens övergripande
              mål om flera arbetstillfällen och ett minskat utanförskap. Det
              måste finnas en relation mellan begreppen.
            </seg>
            <seg n="e3c9b404">
              När det inte görs någon analys av frågan, inte görs någon ordentlig
              utredning, blir det som Riksrevisionen säger. Försäljningen har
              stor betydelse för statsfinanserna och samhällsekonomin på kort
              och lång sikt. När det gäller vad staten ska äga eller inte äga
              kan man fundera på om det är en bra affär att göra en utförsäljning
              nu eller inte. Är det bra att göra en utförsäljning på ett bra
              och seriöst sätt eller att göra det slarvigt, som vi har uppfattat
              att den borgerliga regeringen gör?
            </seg>
            <seg n="103f21f4">
              Telia Sonera har ett kopparnät, även kallat ett accessnät. Det
              kan jämföras med till exempel järnvägen i Sverige. Många använder
              sig av accessnätet för telefonin, det vill säga att ringa. Låt
              oss jämföra det med Banverket och SJ. Staten äger infrastrukturen
              när det gäller järnvägstransporterna medan det kan finnas privata
              operatörer. I det här fallet har vi en del av infrastrukturen
              i ett statligt bolag. Det är ett statligt bolag som nu riskerar
              att säljas ut, och därmed riskerar en infrastruktur att säljas
              ut. Det skulle kunna vara en rysk oligark som köper hela den statliga
              infrastrukturen, samtidigt som det ligger ett annat förslag i
              riksdagen som kan medverka till att utöva signalspaning i infrastrukturen.
            </seg>
            <seg n="a4fc78d0">
              Därför är det viktigt att göra en ordentlig utredning i stället
              för att regeringen gör en egen bedömning att detta leder till
              fler arbetstillfällen och ett minskat utanförskap.
            </seg>
            <seg n="86cb9034">
              Vin &amp; Sprit skulle kunna styras på ett helt annat sätt om man
              som ägare var intresserad av det. Jag tror inte att alkoholkonsumtionen
              kommer att gå ned i Sverige därför att vi får en utländsk ägare
              till Vin &amp; Sprit. Däremot vet vi att de intäkter som Vin &amp; Sprit
              får in och som svenska staten i dag tar in via sitt aktieinnehav
              kommer att hamna hos privata ägare. Är det bra eller dåligt? Om
              vi ändå har alkoholförsäljning i Sverige kan det vara bra att
              de pengarna faktiskt tillfaller svenska staten och därmed svenska
              folket.
            </seg>
            <seg n="12d31da4">
              Hur har regeringen kunnat konstatera att detta leder till fler
              arbetstillfällen och ett minskat utanförskap? Var är den forskningen,
              och var är den utredningen? Jag har inte sett den. Jag sitter
              i näringsutskottet som ska behandla frågan om utförsäljning av
              vissa statligt ägda bolag. Det vore bra om Mats Odell inför oss
              här och nu skulle kunna presentera lite mer fakta.
            </seg>
          </u>
          <note type="speaker" n="89b28c16">
            Anf. 23 CARINA ADOLFSSON ELGESTAM (s):
          </note>
          <u who="carina_adolfsson_elgestam_b2c973" xml:id="i-7b5198115949f769-1" n="43caae68">
            <seg n="5a214610">
              Herr talman! Jag kan konstatera att jag inte upplevde att ministern
              på något sätt redogjorde för hur det skulle bli flera jobb och
              hur utanförskapet skulle minska. Däremot tog Mats Odell upp perspektivet
              vilka kärnuppgifter riksdagen och staten ska ha. Det är självklart
              en viktig fråga att diskutera. Men låt oss se det i relation till
              vad vi upplever sker just nu. Det handlar om att utförsäljningen
              sker helt på ideologisk grund. Regeringen har bestämt sig för
              man gick till val på det att statliga företag ska säljas ut. Nu
              har man bråttom att leverera så att väljarna känner igen budskapen.
              Det känns så.
            </seg>
            <seg n="de7ef1a6">
              Vad vi saknar är en noggrann analys. Vi har inte sett att någon
              analys har kommit till riksdagen. Vi har inte fått den informationen
              till näringsutskottet. Framför allt vi i näringsutskottet tycker
              att det är lite svårköpt att ministern står här i Sveriges riksdag,
              i kammaren, och säger att det sker en noggrann analys. Förhoppningsvis
              kan ministern i sitt nästa inlägg komma tillbaka och lite närmare
              gå in på hur fler jobb ska skapas och utanförskapet minskas när
              statliga företag säljs ut. Vi får det inte riktigt att gå ihop.
              Nu känns det som att det är rabatt på svenska folkets tillgångar.
              Återkom om hur fler jobb skapas.
            </seg>
          </u>
          <note type="speaker" n="b61cfc55">
            Anf. 24 HILLEVI LARSSON (s):
          </note>
          <u who="hillevi_larsson_9ae9e2" xml:id="i-831b001378a9d39c-1" n="9739950f">
            <seg n="1cbe32ab">
              Herr talman! Det sades att det nu ska göras en noggrann analys
              av konsekvenserna av utförsäljningarna. Jag tycker att man borde
              göra konsekvensanalysen innan i stället för efteråt. I en tidigare
              interpellationsdebatt med en annan minister har vi fått höra att
              det inte finns någon sådan konsekvensanalys som har föregått utförsäljningen.
              Det har skett först efteråt. Då är det lite sent påtänkt. Om det
              då blir oförutsedda negativa konsekvenser är det för sent att
              göra något åt det. Det hade varit bättre att redan från början
              se vilka risker som finns och hur de riskerna kan undanröjas,
              till exempel genom att inte genomföra någon utförsäljning över
              huvud taget eller om utförsäljningen ändå ska ske genomföra den
              på ett så ansvarsfullt sätt som möjligt. Då kan man även se på
              hur den påverkar arbetstillfällen och en massa andra samhälleliga
              intressen.
            </seg>
            <seg n="7d52fb4a">
              Det har ställts frågor om varför det finns ett intresse att över
              huvud taget ha de statliga bolagen i ett offentligt ägande. Jag
              kan se två skäl.
            </seg>
            <seg n="cf994a8e">
              Det första skälet är egentligen uppenbart, nämligen att det är
              viktigt att ha en statlig aktör på marknaden som kan gå in när
              de övriga aktörerna inte sköter sig. Där finns SBAB som ett tydligt
              exempel. SBAB har sett till att bolåneräntorna som är otroligt
              viktiga för folk, vi har ett belånat folk hålls på en rimlig nivå.
              De övriga som vill höja bolåneräntorna kan inte göra det eftersom
              kunderna då naturligtvis går över till SBAB. Det går att tänka
              sig att Nordea som statlig bank, om de andra bankerna missköter
              sig, kan se till att bankerna sköter sig genom att utöva en positiv
              konkurrens.
            </seg>
            <seg n="ec8d7bed">
              Det andra skälet gäller självklart arbetstillfällen och intäkter
              till staten. Det är fråga om miljardintäkter. Det handlar också
              om svenska folkets gemensamma tillgångar. Det är våra gemensamma
              resurser. Det är i sig ett värde.
            </seg>
          </u>
          <note type="speaker" n="600b334a">
            Anf. 25 ALF ERIKSSON (s):
          </note>
          <u who="alf_eriksson_db6ab9" xml:id="i-ee8c08279a844dfd-0" n="81ec2fc3">
            <seg n="db2b3b33">
              Herr talman! Regeringens bestämda uppfattning att sälja sex statliga
              företag reser många frågor. Vi har fått ganska få svar.
            </seg>
            <seg n="42f0ed8e">
              En av de mest avgörande frågorna handlar om vad som gäller för
              prissättningen. Är det budgetlagens bestämmelser om högsta pris?
              Eller är det som ministern skriver i den 16-sidiga propositionen
              till riksdagen, nämligen att det är affärsmässighet? Jag förutsätter
              att det är budgetlagen som gäller i det här sammanhanget.
            </seg>
            <seg n="2e608f8a">
              Då reser sig en rad andra konsekvensfrågor. Vilka konsekvenser
              får det exempelvis för det som nyss nämndes, nämligen bolånemarknaden?
              Om det är högsta pris som gäller är det sannolikt att någon av
              dagens konkurrenter kan lämna ett sådant pris. Men om konkurrensen
              ska bibehållas på marknaden är det sannolikt att man får lämna
              rabatt. Men då är det inte högsta pris som gäller. Vad kommer
              det att innebära för bolånekunderna?
            </seg>
            <seg n="34c9e241">
              En annan konsekvens gäller huvudkontor, forskning och utveckling.
              Det är klart att det går att avtala med en köpare om att bibehålla
              viss verksamhet i Sverige. Men det kostar. Då är det inte heller
              högsta pris som man kan få ut, utan risken är uppenbar att forskning
              och utveckling, som ofta hör samman med huvudkontor, flyttar någon
              annanstans.
            </seg>
            <seg n="7228c1f2">
              Det mest underliga exemplet är det som hände förra veckan. PTS
              har fått i uppdrag att utreda om det vi kallar kopparnätet, det
              fasta telefoninätet, ska skiljas från det övriga bolaget. Försvaret
              har synpunkter på detta. Försvaret säger att man här måste göra
              en säkerhetsbedömning och ta hänsyn till en sådan, och det blir
              en prisfråga. Vilket gäller? Är det högsta pris, eller är det
              säkerheten i nätet?
            </seg>
            <seg n="ffe3cea3">
              Mitt under den här processen, där vi ännu inte vet svaret inte
              förrän i juni kommer PTS med sin utredning säljer regeringen 8
              procent av Teliaaktierna. Varför ber man PTS utreda detta om man
              har analyser på Regeringskansliet som redan ger svaret? Något
              måste det väl ha funnits i botten när man går till handling mitt
              under en sådan här process.
            </seg>
            <seg n="a05b5f78">
              Herr talman! Vi från riksdagens opposition efterlyser alla dessa
              konsekvenser och svar på de frågor som jag därtill har tagit upp.
              Det här är någonting som allmänheten vill veta innan man säljer
              allmänhetens tillgångar.
            </seg>
          </u>
          <note type="speaker" n="300d68f3">
            Anf. 26 Statsrådet MATS ODELL (kd):
          </note>
          <u who="mats_odell_b796ef" xml:id="i-4448f18542e769a2-6" n="fe7487c0">
            <seg n="8dc9f21d">
              Herr talman! Det finns en del intressanta och även några pikanta
              inslag i detta. Här ställer representanter för det socialdemokratiska
              partiet frågor till mig om konsekvensbeskrivningar inför utsikten
              att Telia Sonera ska få nya ägare.
            </seg>
            <seg n="f6c616b1">
              Ni har ju själva när ni suttit i regeringsställning begärt och
              fått denna riksdags bemyndigande att sälja 100 procent av Telia.
              Vilka konsekvensanalyser gjordes innan det? Ni har begärt och
              fått bemyndigande från riksdagen att sälja 100 procent av Nordea.
              Ni har begärt och fått bemyndigande från riksdagen att sälja 100
              procent av OMX. Vilka konsekvensanalyser föregick det? Där finns
              kanske en del att fundera på.
            </seg>
            <seg n="ad16cd17">
              Man tar upp frågan om vad som ligger bakom uttalanden om att
              det här skulle kunna gynna antalet arbetstillfällen. Jag måste
              nog peka på vad jag sade i mitt svar: Företag med statligt ägande
              omges av flera begränsningar som kan vara hinder för deras möjligheter
              att utvecklas och växa. Ett exempel på en sådan begränsning är
              svårighet att tillföra kapital för expansion eller för utveckling
              av nya produkter och tjänster. Sådana kapitaltillskott måste vid
              varje tillfälle ställas mot behoven av att tillföra medel till
              välfärdsverksamheter inom sjukvård, utbildning och omsorgen om
              barn och gamla. Det är därför som vi gör den bedömningen.
            </seg>
            <seg n="f0bfbcfb">
              Sedan tror vi också rent generellt att företag som har statligt
              ägande och som övergår till nya ägare har bättre förutsättningar
              att utvecklas. De kan hitta nya samarbetspartner. Telia gick samman
              med Sonera. Det sker en snabb konsolidering på telekommarknaden
              i dag som innebär att det sannolikt finns ytterligare behov av
              att hitta samarbetspartner. Vi tror att det här är en naturlig
              utveckling för företag som arbetar på konkurrensutsatta marknader,
              att kunna fortsätta att delta också i strukturaffärer. Samma sak
              gäller integrationen på flera andra av de marknader som de här
              företagen arbetar på.
            </seg>
            <seg n="e7a4a834">
              Låt mig också bara få säga något när det gäller frågan om kursnivån
              på Teliaaktien när de 8 procenten såldes. De 50 kronorna var alltså
              25 procent högre kurs än på valdagen, när vi övertog ansvaret
              för Telia Sonera och styrandet av detta land. Jag tycker nog att
              den åtgärd som vi vidtog när vi började med att sälja 8 procent
              jag vill säga det till Alf Eriksson inte alls påverkar statens
              förfogande över bolaget. Vi har fullständig kontroll över bolaget.
            </seg>
            <seg n="8cb03d67">
              Det vi ville med att sälja de 8 procenten var att utöver de många
              småsparare som äger aktier få in flera långsiktiga internationella
              institutioner, pensionsfonder och andra. 73 procent av de 200
              nya stora ägarna i detta fina bolag kommer alltså från utlandet.
              40 procent kommer från Storbritannien och 7 procent från USA.
              I genomsnitt köpte de 1,8 miljoner aktier var. Detta skapar en
              stabilitet för bolaget. Det är en plattform inför nästa steg,
              när vi ska försöka gå vidare med att minska statens ägande på
              ett ansvarsfullt sätt.
            </seg>
            <seg n="22e8b278">
              Det var också en fråga som handlade om Post- och telestyrelsen,
              och jag har delvis svarat på den. Det var väldigt viktigt att
              den utredningen publicerades. Post- och telestyrelsen ska undersöka
              förutsättningarna för en vertikal separation av kopparnätet, och
              det var viktigt att det var känt på marknaden. Vi har fullständig
              frihet att vidta de åtgärder som vi vill vi äger 37 procent av
              bolaget och har fullständig kontroll över detta. Den åtgärd som
              vi vidtog förra veckan kommer långsiktigt att stärka förutsättningarna
              för Telia Sonera att utvecklas på ett bra sätt.
            </seg>
          </u>
          <note type="speaker" n="ca2a9c15">
            Anf. 27 EVA-LENA JANSSON (s):
          </note>
          <u who="eva-lena_jansson_29fd87" xml:id="i-d2676e29e382a483-3" n="0c665d29">
            <seg n="30b8e36b">
              Herr talman! Att få ett bemyndigande, Mats Odell, är inte samma
              sak som att sälja ut. Dessutom vill jag påpeka att det är min
              övertygelse att om den förra, socialdemokratiska regeringen hade
              haft planer på att fortsätta den utförsäljning som tidigare skett
              skulle man ha gjort en ordentlig analys en sådan analys som den
              nuvarande borgerliga regeringen motsätter sig.
            </seg>
            <seg n="b4c1d9ea">
              Det är alltså tyckande och ingen evidensbaserad forskning kring
              utförsäljningen av statliga bolag. Det är en trosvisshet hos Mats
              Odell i den här frågan.
            </seg>
            <seg n="aef8c3eb">
              Herr talman! När Mats Odell i sitt svar ställer det statliga
              ägandet mot offentlig verksamhet som bidrar till välfärd och hänvisar
              till att det blir svårt med kapitaltillskott vill jag hävda motsatsen.
              De här statliga bolagen medverkar till bra välfärd, till många
              miljarder i skattkistan som sedan kan utdelas till kommuner och
              landsting för omsorg, sjukvård och så vidare. Så ser det ut i
              dag. De intäkterna vill Mats Odell nu lämna över till privata
              intressen, vilket jag motsätter mig.
            </seg>
            <seg n="a7496ae7">
              När det gäller hur man har gjort vid den här utförsäljningen
              och om det var rea eller en rabatt kommer framtiden att utvisa.
              Men vad regeringens rådgivare i frågan har sagt är att det inte
              betyder att det är den här modellen man tänker använda sig av
              i kommande utförsäljningar, därför att varje bolag och varje försäljning
              har olika förutsättningar.
            </seg>
            <seg n="72da3681">
              Då kan jag konstatera att man måste göra analyser hela tiden.
              Man har ingen långsiktig strategi för hur den här försäljningen
              kommer att gå till.
            </seg>
            <seg n="adda487c">
              Om jag var bekymrad innan så blir jag ännu mer bekymrad efter
              detta. Det här visar att det inte finns någon forskning i frågan,
              utan det är bara regeringens tyckande som säger att det kommer
              att leda till fler arbetstillfällen, vilket vi inte har fått svart
              på vitt i dag.
            </seg>
          </u>
          <note type="speaker" n="0df4ded1">
            Anf. 28 ALF ERIKSSON (s):
          </note>
          <u who="alf_eriksson_db6ab9" xml:id="i-ee8c08279a844dfd-1" n="81ec2fc3">
            <seg n="98e50bdc">
              Herr talman! Jag fick inget svar när det gällde högsta pris eller
              affärsmässighet, vad som är skillnaden mellan högsta pris och
              affärsmässighet.
            </seg>
            <seg n="9d70d4be">
              Vad jag försökte komma in på i mitt förra inlägg var att den
              här frågan är så oerhört väsentlig. Är det högsta pris kan man
              utgå från att det händer en hel del saker. Är det inte högsta
              pris går det att träffa vissa avtal som mildrar effekterna. Därför
              är den här frågan så oerhört viktig.
            </seg>
            <seg n="15a2259d">
              Mats Odell säger att den förra regeringen inte hade några konsekvensanalyser
              exempelvis om Telia.
            </seg>
            <seg n="92c0ed45">
              Om man inte har för avsikt att sälja ut hela Telia är det klart
              att man heller inte behöver göra några konsekvensanalyser. Det
              var ju aldrig avsikten. Samma sak gäller de övriga bemyndigandena.
              Det fanns ingen avsikt att sälja ut hela dessa företag. Det fanns
              en avsikt att förvalta företagen på bästa möjliga sätt för skattebetalarnas
              bästa.
            </seg>
          </u>
          <note type="speaker" n="3b228d1d">
            Anf. 29 Statsrådet MATS ODELL (kd):
          </note>
          <u who="mats_odell_b796ef" xml:id="i-4448f18542e769a2-7" n="fe7487c0">
            <seg n="3f2153f9">
              Herr talman! Låt mig börja med det sista som sades. Jag vet inte
              hur Alf Eriksson betraktar socialdemokratiska regeringars propositioner,
              men jag kan tala om för honom att i varenda proposition, antingen
              det har varit en vårbudget eller en budgetproposition, har det
              i de socialdemokratiska kalkylerna funnits 15 000 miljoner kronor
              per år för försäljning av statliga bolag. Dessa pengar har räknats
              in i kalkylerna.
            </seg>
            <seg n="f597aedd">
              Det har genomförts försäljningar. Om det inte har funnits avsikt
              att sälja förstår jag inte varför man skriver propositioner med
              sådant innehåll.
            </seg>
            <seg n="86f51028">
              Eva-Lena Jansson frågar igen efter evidensbaserade saker. Jag
              vill framhålla att väldigt många länder som har genomfört minskningar
              av statligt ägande tydligt har kunnat visa att det har haft en
              mycket gynnsam betydelse för ekonomins utveckling. Storbritannien
              är kanske ett av de bästa exemplen på detta.
            </seg>
            <seg n="0a9cf83e">
              Låt mig gå igenom själva kalkylen än en gång. De sex företagen
              är värda ca 250 miljarder kronor. De lämnade förra året en utdelning
              på drygt 16 miljarder. Över 9 av de miljarderna var en engångsutdelning
              från Telia Sonera som var mycket större än Telias vinst. Man minskade
              och delade ut av balansräkningen. Jag tror inte att Eva-Lena Jansson
              tycker att det är långsiktigt hållbart. Om vi tar bort engångsutdelningarna
              var utdelningarna från de sex bolagen ungefär 7 miljarder.
            </seg>
            <seg n="ecea0f04">
              Om vi amorterar 250 miljarder på statsskulden sparar vi 10 miljarder
              kronor. Lägg därtill genomsnittet av engångsutdelningarna under
              de senaste fem åren, som är 3 miljarder. I så fall går det hela
              jämnt ut vi sparar lika mycket i ränta på statsskulden som vi
              får i utdelningar från bolagen.
            </seg>
            <seg n="cc2a3c0f">
              Just nu är vi på toppen av en internationell högkonjunktur där
              dessa företag har extrema vinster. Ingen av oss vet hur länge
              detta kommer att bestå. Vi tror att det är bättre att svenska
              folkets tillgångar investeras i välfärd och inte i produktion
              av vodka, kontorslokaler och bankverksamhet.
            </seg>
          </u>
          <note n="f38e13f0">
            Överläggningen var härmed avslutad.
          </note>
          <note n="e234742f">
            5 § Svar på interpellation 2006/07:475 om 2 000 dagar i fångenskap
          </note>
          <note type="speaker" n="70fd2fd9">
            Anf. 30 Utrikesminister CARL BILDT (m):
          </note>
          <u who="unknown" xml:id="i-40e8e77462d309d5-0" n="f9b7b633">
            <seg n="0980e488">
              Herr talman! Cecilia Wigström har frågat mig vilka åtgärder jag
              avser att vidta för att tillförsäkra att den sedan 2 000 dagar
              fängslade svenske medborgaren Dawit Isaak släpps fri, om jag är
              beredd att verka för att avbryta EU:s bistånd till Eritrea samt
              om jag är beredd att arbeta för smarta sanktioner mot den eritreanska
              ledningen.
            </seg>
            <seg n="59f75e5a">
              Jag instämmer i Cecilia Wigströms oro över Dawit Isaaks situation
              och över läget i Eritrea generellt. Gränskonflikten med Etiopien,
              det svåra humanitära läget i landet och situationen vad gäller
              demokrati och mänskliga rättigheter i Eritrea innebär stora påfrestningar
              för Eritreas befolkning. Regeringen för på olika sätt en dialog
              med Eritrea om dessa frågor samt olika säkerhetspolitiska frågor
              i regionen där Eritrea spelar en viktig roll, bland annat i pågående
              fredsförhandlingar i Darfur i Sudan.
            </seg>
            <seg n="7d8c2e81">
              Regeringen anser att det finns starka humanitära skäl till att
              Dawit Isaak släpps fri. Han är fängslad och har inte kunnat träffa
              sin familj sedan mer än fem år. Härtill kommer att vi har information
              om att hans hälsa är dålig. Av dessa skäl anser vi att han snarast
              bör få återförenas med sin familj i Sverige. Det ligger i sakens
              natur att jag inte i detalj kan redogöra för hur arbetet bedrivs,
              men jag kan försäkra att Dawit Isaaks situation är en högt prioriterad
              fråga för regeringen. Att verka för avbrutet EU-bistånd eller
              sanktioner är inte aktuellt.
            </seg>
          </u>
          <note n="69de6eed">
            Anf. 31 CECILIA WIGSTRÖM i Göteborg (fp):
          </note>
          <u who="unknown" xml:id="i-eef6d956b094b630-0" n="f9b7b633">
            <seg n="a31cdb1d">
              Herr talman! Jag vill börja med att tacka utrikesministern för
              svaret. Jag är väldigt nöjd med att i svaret kunna läsa och höra
              att regeringen delar min oro för Dawit Isaak och att detta är
              en prioriterad fråga för regeringen. Ni fortsätter att arbeta
              på samma sätt som den socialdemokratiska regeringen gjorde, med
              tyst diplomati.
            </seg>
            <seg n="5f8b2540">
              Jag har ställt min fråga för att jag vill uppmana regeringen
              att omvärdera sin position. I stället för att svara nej på mina
              frågor om att avbryta biståndet och införa smarta sanktioner borde
              regeringen ompröva sin hållning och ge ett positivt svar. Jag
              tycker att man ska lämna den tysta diplomatin och sluta tassa
              med filttofflor att man inte kritiserar och jobbar i det fördolda
              och stryker medhårs som man gör med regimen i Eritrea när man
              jobbar med tyst diplomati.
            </seg>
            <seg n="cf6750ed">
              Min interpellation skrevs på 2 000-dagen av Dawit Isaaks fängslande,
              då vi hade ett stort seminarium här i riksdagen. Nu har det gått
              en tid. I dag är det 2 055 dagar sedan Dawit Isaak fängslades.
              Efter mer än fem år är det nu uppenbart att tyst diplomati är
              resultatlös.
            </seg>
            <seg n="33b78617">
              Vad kostar det Eritrea att Dawit Isaak hålls inspärrad utan rättegång?
              Vad förlorar de på det i dag? Svaret är ingenting. Därför är det
              dags att överge den tysta diplomatin och övergå till de hårda
              påtryckningarnas politik. Man måste byta filttofflorna mot träskor
              som klapprar.
            </seg>
            <seg n="e86a8374">
              Det måste kosta när man håller en svensk medborgare fängslad
              utan rättegång. Det måste kosta att hålla en journalist inspärrad.
              Det måste kosta i form av uteblivet bistånd, i form av ettriga
              frågor i alla forum där Sverige möter Eritrea och i form av smarta
              sanktioner.
            </seg>
            <seg n="da9fe5d9">
              EU har ett nytt biståndsavtal med Eritrea på gång. Det är sorgligt
              att se hur man inom Europeiska unionen bedriver stormaktspolitik
              framför att främja mänskliga rättigheter. Man ger bistånd till
              denna fruktansvärda diktatur för att få inflytande på Afrikas
              horn. Man tror sig på det sättet kunna bidra till fred. Men jag
              tror att man bedrar sig. Man kan inte få fred om man inte också
              verkar för att mänskliga rättigheter respekteras.
            </seg>
            <seg n="2a0be8ef">
              Genom att man ingår ett nytt biståndsavtal visar Europeiska unionen
              att man accepterar den dåliga situationen när det gäller de mänskliga
              rättigheter i Eritrea. Eritrea är inte vilket land i Afrika som
              helst. Det är värre än många andra afrikanska länder. Det är en
              tuff diktatur. Enligt riksdagens utredningstjänst kommer man i
              sommar att ingå ett nytt biståndsavtal med Eritrea där summan
              ökar från 97 miljoner euro, som man har haft de senaste fem åren,
              till 122 miljoner euro. Det är en ökning med 24 procent. Vad är
              det för signal vi då skickar till Eritrea?
            </seg>
            <seg n="0f90a5c5">
              Europeiska unionen håller diktaturen under armarna. Man hjälper
              presidenten. Det är ett ledarskap som egentligen bara kan kriga.
              Man kan kriga man har krigat mot Etiopien, och nu är man inne
              i Somalia också. Det är uppenbart att landets ledare inte kan
              bygga ett land. De har varit duktiga krigare, men de kan inte
              ge de eritreanska medborgarna det de har rätt att kräva. Två tredjedelar
              av befolkningen lider brist på mat. Det finns ingen frihet, ingen
              skolgång, inget vatten och så vidare.
            </seg>
            <seg n="1fe3d2f6">
              Jag vill fråga utrikesministern: Hur länge ska vi hålla på med
              den tysta diplomatin ska vi vänta tills Dawit Isaaks barn i Göteborg
              har blivit vuxna? Och är det verkligen rimligt att öka biståndet
              med 24 procent?
            </seg>
          </u>
          <note type="speaker" n="ca211611">
            Anf. 32 Utrikesminister CARL BILDT (m):
          </note>
          <u who="unknown" xml:id="i-be65c3a34c000c6c-0" n="f9b7b633">
            <seg n="a6673e76">
              Herr talman! Det enkla men samtidigt mycket komplicerade svaret
              på den grundläggande frågan är: Det är klart att vi inte skulle
              fortsätta på den här vägen om vi bedömde att den saknade varje
              utsikt till framgång. Bakom det jag säger som inte är mycket,
              knappt något alls om man ska vara ärlig finns en omfattande aktivitet
              som vi försöker att samordna också med stödgrupper, så att de
              är någorlunda medvetna om det vi gör.
            </seg>
            <seg n="3374e16c">
              Det är alldeles riktigt att detta inte har lett till framgång
              än så länge. Det var ett tillfälle då det var nära, för ett och
              ett halvt år sedan, men sedan gick det snett av olika skäl. Det
              har tagit sin tid att få upp trådarna igen. Ofta när det sker
              en bakstöt efter att man har nått framgång är det svårt att sedan
              ta upp det hela igen där man misslyckades. Det tar sin tid att
              komma tillbaka på banan igen.
            </seg>
            <seg n="7ab32b50">
              Jag ska inte göra någon offentlig bedömning om var vi befinner
              oss. Dels tror jag inte att det är klokt att göra det, dels kan
              den bedömningen visa sig vara fullständigt felaktig. Jag kan bara
              säga att vi hela tiden försöker värdera vad som är det bästa sättet
              att gå fram. Den bedömningen kan visa sig vara rätt i ett visst
              läge. Den kan visa sig vara fel. Men vi gör den med all den erfarenhet
              som vi har av detta och motsvarande fall. Det här är ju tyvärr
              inte det enda sådant här fall som vi har att hantera och som vi
              har haft att hantera. Även om fallen är olika handlar det ofta
              om regimer som på ett eller annat sätt är lite besvärliga att
              ha att göra med, och det är inte alldeles lätt att se hur man
              kan påverka besluten i olika hänseenden. Om vi hade gjort bedömningen
              att en alternativ väg hade haft större utsikter till framgång
              kan jag försäkra Cecilia Wigström om att vi hade valt den vägen.
            </seg>
            <seg n="1fc9545b">
              Det svenska biståndet är mycket begränsat. Vi har ett humanitärt
              bistånd som, om jag förstår saken rätt av mina papper, är ett
              par miljoner kronor. Det är 2,7 miljoner kronor som går genom
              Röda Korset. Och det har att göra med, som nämndes, den desperata
              humanitära situationen. Det gäller inte minst den torka som har
              varit där nere. Jag tycker inte den här frågeställningen uppkommer
              i många andra fall att man ska låta människorna lida för misstag
              eller felsteg som regimen har gjort. Om vi skulle dra in de där
              2,7 miljoner kronorna till Röda Korset är jag inte alldeles övertygad
              om att det skulle ha någon effekt över huvud taget vad gäller
              möjligheterna för Dawit Isaak.
            </seg>
            <seg n="82988113">
              Vad gäller EU är det på samma sätt. Det handlar om att vi har
              ett intresse av en dialog med Eritrea, vi i den europeiska unionen
              i detta fall, också om andra frågor. Jan Eliasson var nyligen
              där, till exempel, som en del i sitt fredsuppdrag vad gäller Darfur.
              Eritrea har spelat en icke oväsentlig roll när det gäller tillkomsten
              av det fredsavtal som halvfungerar när det gäller situationen
              i östra Sudan. Vi har ett intresse av att lösa gränskonflikten
              med Etiopien, som potentiellt, om man inte löser den, kan leda
              till nya konflikter. Och där finns det ju ett utslag som är bindande
              och som vi tycker att man skulle respektera från bägge parternas
              sida. Det finns alltså en hel del frågor. Men jag kan försäkra
              att det inom ramen för en dialog som är bredare också finns ett
              utrymme för att diskutera frågor som dessa. Det är rätt självklart
              att vi ägnar oss åt det också.
            </seg>
          </u>
          <note type="speaker" n="ac247960">
            Anf. 33 CECILIA WIGSTRÖM I GÖTEBORG (fp):
          </note>
          <u who="cecilia_wigstrom_cab2ea" xml:id="i-b4ef4b06b4f7efb9-0" n="a2e07cb7">
            <seg n="ca78964e">
              Herr talman! Jag förstår att det, när man ägnar sig åt tyst diplomati,
              är väldigt svårt att svara på några frågor. Det har jag väl respekt
              för, eftersom regeringen har valt den linje som man har valt,
              just i dagsläget. Men jag vill, som sagt, gärna uppmana regeringen
              att ompröva den här inriktningen.
            </seg>
            <seg n="bf3ea901">
              Visserligen kanske man måste börja om från början, eftersom det
              var ett litet missöde för ett och ett halvt år sedan. Men hur
              länge ska man vänta? Jag tror att tiden ändå har kommit dithän
              att vi bör pröva andra metoder. Vi ser ju inte att Dawit Isaak
              släpps fri, och vi ser att Eritrea kan dra detta i långbänk hur
              länge som helst. De har ingenting att tjäna på att släppa honom
              fri eftersom de i dag inte drabbas av några sanktioner på något
              sätt.
            </seg>
            <seg n="c9c3223e">
              När det gäller biståndet är det viktigt att poängtera att jag
              inte kräver att man ska avbryta det humanitära biståndet till
              Eritrea. Jag tycker bara att det långsiktiga biståndet ska avbrytas.
              Vi ska inte vara med och bygga vägar i Eritrea en stor del av
              EU:s bistånd gick till det förra perioden. Det humanitära ska
              fortsätta så att människor kan överleva, men vi ska inte hålla
              den här diktaturen under armarna.
            </seg>
            <seg n="d829b0f2">
              Jag skulle ändå vilja be utrikesministern att, om möjligt, säga
              lite mer just när det gäller att EU nu ökar sitt bistånd till
              detta land. Vad sänder det för signal? Vi har ju ansvar som medlemsland
              i Europeiska unionen, och vi har möjlighet att påverka besluten
              som tas inom EU. Jag tycker att det vore rimligt att snarare avbryta
              biståndet. Och jag skulle vilja se att vi övergav den tysta diplomatin
              för en hård påtryckningspolitik.
            </seg>
            <seg n="bc7dc3ba">
              Utöver att biståndet stoppas skulle jag också vilja se att vi
              utarbetar en strategi inom Regeringskansliet så att vi i alla
              internationella forum där vi möter Eritrea WTO, Världsbanken,
              FN alltid motarbetar regimen så länge de inte släpper Dawit Isaak
              fri.
            </seg>
            <seg n="0153330b">
              En annan sak som jag skulle vilja se är att vi inför smarta sanktioner,
              ytterligare en kostnad för regimen så länge de inte släpper Dawit
              Isaak. Det skulle kunna vara reseförbud, att de inte får visum
              för att åka in till EU. Det kan handla om att stoppa utländska
              konton, som regimen har. Vi vet ju att eritreanska medborgare
              i exil tvingas betala in 2 % av sin inkomst till landet. Annars
              finns det risk att deras anhöriga råkar illa ut. Det är en stor
              inkomstkälla för regimen som det vore bra om vi kunde få stopp
              på på något sätt. Det är pengar som inte går till medborgarna
              i Eritrea utan snarare till vapeninköp.
            </seg>
            <seg n="a17be135">
              Det är väl de tre aspekterna. Det handlar om stoppat bistånd,
              om smarta sanktioner och om att vi har en strategi för att motarbeta
              Eritrea. Det är väl vad jag skulle vilja se i en hård påtryckningspolitik
              i stället.
            </seg>
          </u>
          <note type="speaker" n="164885cf">
            Anf. 34 Utrikesminister CARL BILDT (m):
          </note>
          <u who="unknown" xml:id="i-be65c3a34c000c6c-1" n="f9b7b633">
            <seg n="2cb9b78b">
              Herr talman! Jag kan försäkra Cecilia Wigström om att vi har
              en strategi låt mig gärna kalla det så för att utnyttja alla de
              möjligheter som finns. Det handlar om att för alla företrädare
              för Eritrea där det finns anledning att göra så understryka den
              humanitära situationen för Dawit Isaak och de konsekvenser som
              en oförmåga att lösa detta möjligtvis skulle kunna få. Den strategin,
              formulerad på det sättet, finns. Och inom ramen för den vidtas
              det olika typer av åtgärder som jag då inte kan gå in på i det
              här sammanhanget.
            </seg>
            <seg n="35502324">
              Jag kan försäkra att om det skulle finnas ett enstaka beslut
              eller en enstaka omläggning av politiken som jag skulle kunna
              genomföra som skulle leda till att vi fick resultat skulle jag
              ha fattat det beslutet och genomfört den omläggningen. Men i sådana
              här situationer måste man alltid också pröva vad konsekvensen
              kan bli av den alternativa strategin. Kan det leda till att det
              blir svårare att uppnå det resultat som vi vill? I så fall tar
              man på sig ett rätt betydande ansvar när man gör den politikomläggningen.
            </seg>
            <seg n="2f96d09c">
              Jag kan försäkra Cecilia Wigström om att vi löpande försöker
              göra den bedömningen, men om vi hade gjort bedömningen att denna
              väg saknar varje utsikt till framgång hade vi valt en annan väg.
              I detta ligger väl att vi kanske gör vissa bedömningar av att
              den har vissa möjligheter till framgång.
            </seg>
          </u>
          <note type="speaker" n="4940814f">
            Anf. 35 CECILIA WIGSTRÖM I GÖTEBORG (fp):
          </note>
          <u who="cecilia_wigstrom_cab2ea" xml:id="i-b4ef4b06b4f7efb9-1" n="a2e07cb7">
            <seg n="573fde28">
              Herr talman! Självklart ska man välja den strategi som är mest
              framgångsrik. Jag tycker bara att det efter fem år är dags att
              pröva en ny strategi, att ta av sig filttofflorna och i stället
              sätta på sig träskor och göra lite väsen kring Dawit Isaak. Det
              är dags att sätta press på Eritrea i olika forum, att avbryta
              biståndet och att motarbeta dem på alla sätt vi kan. Det ska kosta
              att hålla en svensk medborgare fängslad utan rättegång.
            </seg>
            <seg n="356eafde">
              Stödet för Dawit Isaak, bland svenska folket, ökar hela tiden.
              Förra veckan, under yttrandefrihetsdagen den 3 maj, var det ett
              antal manifestationer och demonstrationer landet runt, bland annat
              i Göteborg, där jag kommer ifrån. På Världskulturmuseet hade man
              två dagar, både onsdagen och fredagen, tillsammans med bland annat
              Amnesty International. Där fick man möjlighet att på en dvd spela
              in en hälsning eller ett krav på att Dawit Isaak skulle friges.
              Det är en solidaritets-dvd som arrangörerna har bett mig att ge
              till dig. Det står: Till Carl Bildt från folket. Den ska jag ge
              dig när vi är klara här. Då vet ni i regeringen att det finns
              många svenskar som bryr sig om fallet och följer Dawit Isaaks
              och, inte minst, hans familjs öde. Familjen finns i Göteborg,
              med tre barn som är på väg att bli tonåringar och som inte har
              sett sin far på mer än fem och ett halvt år.
            </seg>
            <seg n="139a9f8b">
              Jag vill uppmana regeringen att tänka om och överge den tysta
              diplomatin och se till att öka kostnaden för att hålla Dawit Isaak
              inspärrad. Så länge det är för billigt för regimen kommer han
              inte att släppas. Vi måste göra det kostsamt.
            </seg>
            <seg n="78ada8d5">
              Jag vet att ni tar detta på stort allvar, och jag är tacksam
              för att vi har haft den här interpellationsdebatten. Jag önskar
              lycka till i det här arbetet. Och, som sagt, överväg gärna att
              byta strategi, så att vi kan få Dawit Isaak fri!
            </seg>
          </u>
          <note type="speaker" n="98b045b8">
            Anf. 36 Utrikesminister CARL BILDT (m):
          </note>
          <u who="unknown" xml:id="i-be65c3a34c000c6c-2" n="f9b7b633">
            <seg n="cbcd9320">
              Herr talman! Jag har bara ett slutanförande.
            </seg>
            <seg n="d7a5b422">
              Till dem som är starkt engagerade i denna fråga hör ju de på
              Utrikesdepartementet i olika positioner som ägnar denna fråga
              betydande tid och har gjort det sedan ett stort antal år tillbaka.
              Att de inte har varit framgångsrika innebär inte att de inte har
              satsat mycket tid och engagemang det handlar om underrättelseverksamhet
              och kontaktverksamhet för att försöka nå den där framgången. Det
              har hitintills icke varit möjligt.
            </seg>
            <seg n="a2aa6314">
              I detta ingår att löpande också försöka att pröva alternativa
              strategier. Jag kan bara försäkra att frågan är högt prioriterad,
              att det sker insatser. Vi kan inte garantera framgång.
            </seg>
            <seg n="ba03bdeb">
              Men om vi skulle göra bedömningen att denna väg inte hade några
              utsikter till framgång skulle vi självfallet försöka en annan.
              Jag tar gärna emot dvd:n och hoppas att den också går till adressater
              i Eritrea. Men det tar jag för givet i det här fallet.
            </seg>
          </u>
          <note n="f38e13f0">
            Överläggningen var härmed avslutad.
          </note>
          <note n="649bd9c5">
            6 § Svar på interpellation 2006/07:472 om statsbidragen till
            handikapporganisationerna
          </note>
          <note type="speaker" n="9a6d000b">
            Anf. 37 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-5dbdcb23a9b88df9-0" n="2cac35ed">
            <seg n="d8c7aef0">
              Herr talman! Lars U Granberg har frågat mig om jag har för avsikt
              att ta initiativ till någon form av översyn av statsbidragssystemet
              till handikapporganisationerna.
            </seg>
            <seg n="afcb8615">
              Låt mig inledningsvis slå fast att handikapprörelsen är en av
              våra största folkrörelser. Ca 500 000 personer är medlemmar i
              de handikapporganisationer som får statligt stöd. Under år 2006
              fördelade Socialstyrelsen 163 miljoner kronor till sammanlagt
              53 organisationer. Syftet med statsbidraget är att stödja handikapporganisationer
              i deras arbete för full delaktighet och jämlikhet i samhället
              för personer med funktionshinder.
            </seg>
            <seg n="23ab636f">
              Det nuvarande allmänna organisationsstödet har funnits sedan
              1970-talet. Då fanns ett relativt begränsat antal handikapporganisationer
              jämfört med i dag. Sedan 1990-talet har ett flertal handikapporganisationer
              tillkommit, vilket kontinuerligt ställt krav på att statsbidragssystemet
              måste utformas så att fler organisationer kan få del av stödet.
              Som Lars U Granberg själv påpekar har även frågan om hur statsbidragen
              ska fördelas mellan de olika handikapporganisationerna varit föremål
              för diskussion under en tid tillbaka. Handikapprörelsen har bland
              annat fört en dialog med den tidigare regeringen i denna fråga.
            </seg>
            <seg n="4754badd">
              Den nu gällande förordningen trädde i kraft den 1 juli 2000.
              Socialstyrelsen administrerar bidraget och har med stöd av förordningen
              utformat tillämpningsföreskrifter för systemet. I samband med
              ikraftträdandet ökades anslaget med 28 miljoner kronor. Med anledning
              av den nya förordningen gav regeringen Socialstyrelsen i uppdrag
              att redovisa effekterna av det nya bidragssystemet. Enligt rapporten
              ansåg en övervägande del av handikapporganisationerna att det
              nya systemet var bättre och mer rättvist än det gamla. Vissa organisationer
              upplevde dock att det blev en försämring. För att mildra de negativa
              effekterna för ett mindre antal organisationer tillfördes senare
              successivt ytterligare 7,4 miljoner kronor.
            </seg>
            <seg n="c6efd7ee">
              Under våren har dialogen mellan Socialdepartementet, Handikappförbundens
              samarbetsorgan och Socialstyrelsen återupptagits och vi kommer
              att titta närmare på vilka regelförändringar som bedöms vara nödvändiga
              att göra inom statsbidragssystemet.
            </seg>
            <seg n="b1d81c95">
              I sammanhanget kan även nämnas att Justitiedepartementet under
              år 2005 tillsatt en särskild utredare med uppdrag att utreda den
              nuvarande statliga folkrörelsepolitiken. I uppdraget ingår också
              att utreda och föreslå lämpliga åtgärder rörande bidragsgivning
              och annan finansiering av folkrörelsernas och det övriga föreningslivets
              verksamhet. Genom tillläggsdirektiv har utredningen även fått
              i uppdrag att utreda effekterna av villkorade statsbidrag inom
              folkrörelsepolitiken och undersöka om det är möjligt att öka andelen
              villkorslösa statsbidrag, minska antalet villkor för statsbidragen
              eller revidera de villkor som ställs. Uppdraget ska redovisas
              senast den 30 september 2007, vilket jag kommer att vara mycket
              intresserad av att ta del av.
            </seg>
          </u>
          <note n="09804a7b">
            Då Lars U Granberg, som framställt interpellationen, anmält att
            han var förhindrad att närvara vid sammanträdet medgav talmannen
            att Lennart Axelsson i stället fick delta i överläggningen.
          </note>
          <note type="speaker" n="e32bbf2e">
            Anf. 38 LENNART AXELSSON (s):
          </note>
          <u who="lennart_axelsson_ca2940" xml:id="i-3c960fce297cdc88-0" n="3d1136f9">
            <seg n="c4fc46ea">
              Herr talman! Jag tackar för svaret. Lars U Granberg beklagar
              att han själv inte kunde ta emot svaret och ta debatten. Han säger
              också att han har för avsikt att återkomma och följa frågan.
            </seg>
            <seg n="b33bed23">
              Bakgrunden är alltså att man från år 2000 fastställde ett bidragsbelopp
              som i och för sig har plussats på med de siffror som statsrådet
              nämnde. Det har tillkommit ett antal nya föreningar som ska dela
              på samma summa. Det har inneburit att det finns väldigt många
              handikappföreningar i dag som har det svårt ekonomiskt samtidigt
              som man har fått ett stort antal ytterligare arbetsuppgifter.
              Man ingår i olika samrådsorgan. Det har enligt uppgift fördubblats
              under den här perioden så att man numera ingår i 150 olika samrådsorgan
              som är kopplade till myndigheter. Det gör att det blir väldigt
              besvärligt. De efterfrågas också alltmer som rådgivare, samtalspartner
              och liknande.
            </seg>
            <seg n="0b0c3213">
              Jag var själv på ett möte med Riksförbundet för döva, hörselskadade
              och språkstörda barn i Örebro den 30 mars i år. Där antog man
              ett uttalande som väl i stort beskriver vad handikappförbunden
              själva säger när man träffar dem i olika sammanhang. Det är inte
              så långt, så jag tänkte läsa upp det. Det låter så här:
            </seg>
            <seg n="a1ac3776">
              Riksförbundet DHB är ett förbund med små ekonomiska och personella
              resurser. Vi har ett litet kansli med de viktigaste funktionerna.
              Ett fungerande kansli är en förutsättning för att bedriva intressepolitiskt
              arbete. För våra medlemmar är kansliet en källa till kunskaper
              och erfarenheter, kontakt med andra familjer och rikstäckande
              verksamhet som till exempel vårt mycket välbesökta sommarläger.
              För kommuner och landsting är kansliet kontaktpunkten vad gäller
              tillgång till kunskaper och erfarenheter, olika former av samarbete
              och projekt.
            </seg>
            <seg n="1203a7d8">
              Statsbidraget till DHB och den övriga handikapprörelsen har legat
              kvar på samma nivå i sju år. Inflation och nya organisationer
              har tagit delar av det statsbidrag vi hade år 2000.
            </seg>
            <seg n="334df28c">
              Handikapprörelsen är en kunskapsbas som utnyttjas av riksdag
              och regering i stor utsträckning. I arbetet med utredningar och
              betänkanden är handikapprörelsen en ovärderlig resurs för att
              utveckla samhället och göra det mer tillgängligt för alla.
            </seg>
            <seg n="75deb7f1">
              Riksförbundet för döva, hörselskadade och språkstörda barn, DHB:s
              årsmöte, kräver att Sveriges riksdag tar ansvar för den samlade
              handikapprörelsen och att den erhåller medel som gör det ekonomiskt
              möjligt för oss och alla andra organisationer inom handikapprörelsen
              att bedriva verksamhet på samma nivå som tidigare.
            </seg>
            <seg n="1e0303ba">
              Man avslutar med: Ge oss de resurser som vi förtjänar! Höj anslaget
              till handikapprörelsen med 30 procent!
            </seg>
            <seg n="656f3edb">
              Just 30 procent återkommer i den beskrivning som man har gjort
              från handikappförbundens sida i den skrivelse som var riktad till
              statsrådet tidigare i år. Där säger man att inflationen har varit
              någonstans runt 10 procent. Samtidigt har kostnaderna för anställda
              ökat med ca 20 procent. Så det skulle behövas en total höjning
              på ca 30 procent för att återställa den nivå som var på bidraget
              år 2000.
            </seg>
          </u>
          <note type="speaker" n="d2f719da">
            Anf. 39 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-5dbdcb23a9b88df9-1" n="2cac35ed">
            <seg n="552c4305">
              Herr talman! Jag tackar för att frågan väcktes och för att det
              finns en ersättare här för Lars U Granberg för att ta emot svaret
              så att vi får en diskussion om den här viktiga frågan.
            </seg>
            <seg n="028fd809">
              Låt mig först säga att jag ser väldigt positivt på ett starkt
              civilt samhälle där olika intresseorganisationer och folkrörelser
              finns med som medskapande för att göra ett bra samhälle. Jag ser
              verkligen de stora förtjänster som handikapprörelsen har tillfört
              vårt samhällsbygge under de senaste åren och under den långa tid
              som den har funnits. Dess inflytande i olika samrådsorgan har
              ökat markant under den här tiden. Det är naturligtvis en utveckling
              som jag ser positivt på.
            </seg>
            <seg n="d22e150d">
              Ett exempel som jag tycker är bland de allra mest glädjande är
              att när FN:s nya konvention utarbetades ingick redan under arbetet
              med konventionen handikapprörelsen som en part. Det är ett nytt
              sätt att arbeta på också på det internationella planet. Jag tycker
              att det är i en alldeles riktig och utmärkt riktning som vi rör
              oss. Det ställer naturligtvis stora krav också på handikapporganisationerna.
            </seg>
            <seg n="c422c21b">
              Det här har varit en fråga som har diskuterats under lång tid
              med den tidigare regeringen. Jag tror att det har försiggått diskussioner
              varje år.
            </seg>
            <seg n="b54df386">
              Nu pågår samtal på Socialdepartementet, precis som jag redovisar
              i mitt svar, mellan handikapprörelsen och departementet om hur
              man skulle kunna utforma statsbidragen framöver.
            </seg>
            <seg n="8f1f6392">
              Låt mig säga att organisationsbidraget till handikapporganisationerna
              är det största av alla bidrag. Det rör sig om totalt 159 miljoner.
              Stödet till politiska partier är det näst största, och det är
              på 145 miljoner. Det är alltså det största stödet som betalas
              ut som ett organisationsbidrag, och det är naturligtvis ingen
              tillfällighet att det är så. Dels handlar det om många olika organisationer,
              dels har de så mycket nödvändig kunskap att tillföra i olika beslutsammanhang.
              De har en hög kompetens, och vi vet också att de driver många
              viktiga projekt sommarläger nämndes här som ett exempel. Mycket
              av verksamheten riktar sig till barn och ungdomar, och det är
              väldigt värdefullt.
            </seg>
            <seg n="21fbb60b">
              När det gäller statsbidragens nivå finns det, efter vad jag har
              kunnat se, inget parti som har föreslagit en höjning direkt i
              vårpropositionen inte heller det parti som min meddebattör representerar.
              Där får vi väl alla gå hem och begrunda och räkna över sekinerna.
              Men redan i dag är som sagt stödet till handikapporganisationerna
              det största organisationsbidraget som betalas ut, och det säger
              något om vikten och betydelsen av handikapprörelsen som medagerande
              i samhällsarbetet.
            </seg>
          </u>
          <note type="speaker" n="12c84568">
            Anf. 40 LENNART AXELSSON (s):
          </note>
          <u who="lennart_axelsson_ca2940" xml:id="i-3c960fce297cdc88-1" n="3d1136f9">
            <seg n="ec8844ab">
              Herr talman! Precis som Maria Larsson säger hade den tidigare
              regeringen med dåvarande socialministern Berit Andnor en diskussion
              med handikapporganisationerna om hur en utvecklad modell för statsbidraget
              skulle kunna se ut. Det byggde på förslag från handikapprörelsen.
              Det fanns alltså innan valet en preliminär överenskommelse kring
              hur detta skulle kunna utvecklas.
            </seg>
            <seg n="78537b27">
              Det är riktigt att inte heller vi i vår motion till vårpropositionen
              hade med något specifikt om dessa medel. Men samtidigt är det
              ju Maria Larsson som företräder regeringen, och det är lite mer
              skarpa lägen när det handlar om pengar på den sidan.
            </seg>
            <seg n="6019a18d">
              Du säger också i ditt svar att du är intresserad av vad en utredning
              skulle komma fram till, och det vore ju anmärkningsvärt om du
              inte hade varit det. Det är klart att man måste ta del av vad
              utredningar kommer fram till. Du nämner ingenting om du har för
              avsikt att jobba i riktning mot att i höstens budget till exempel
              se över nivåerna på bidragen. Jag tycker att det måste vara lite
              besvärande att som socialminister med ansvar för dessa frågor
              inte kunna ge ett mer konkret besked till de hårt ansträngda handikappförbunden
              i det här läget.
            </seg>
            <seg n="c2bb48ec">
              Vi kan ju se att Sveriges ekonomi är otroligt stark i dag. Att
              i det läget inte kunna komma med något bättre tycker jag är lite
              dåligt med tanke på att man väljer att sänka skatterna i den omfattning
              som ändå görs. Det mesta det har vi ju sett beräkningar på går
              där till människor som kanske inte behöver mer pengar.
            </seg>
            <seg n="c314bb14">
              Men jag får hoppas att Maria Larsson lyckas övertyga sina regeringskamrater
              om att detta är ett område som borde prioriteras annorlunda i
              höst.
            </seg>
          </u>
          <note type="speaker" n="4805f39b">
            Anf. 41 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-5dbdcb23a9b88df9-2" n="2cac35ed">
            <seg n="90e930c6">
              Herr talman! Jag har lite svårt att förstå resonemanget om att
              man i opposition inte skulle kunna lägga en ansvarsfull budget
              med konkret innehåll. Så har vi aldrig resonerat i opposition,
              utan vi försökte alltid utarbeta så detaljerade budgetar som möjligt
              för att visa vår viljeinriktning med politiken. Jag menar alltså
              att vi har precis samma ansvar vare sig vi befinner oss i opposition
              eller i majoritet. Men jag kunde ju se att det inte var en särskilt
              genomarbetad budget som Socialdemokraterna lade fram, och det
              förvånade mig något. Låt oss alla göra den hemläxan.
            </seg>
            <seg n="dacbc31b">
              Jag måste också rätta en sak: Jag är inte socialminister utan
              äldre- och folkhälsominister. Socialministern är Göran Hägglund.
              Däremot har jag ansvaret för de här frågorna.
            </seg>
            <seg n="2005ab01">
              När det gäller funktionshindrades möjligheter har vi gjort en
              hel del även när det gäller tillgång och möjlighet till ett arbetsliv.
              Nu kommer tydliga reformer vi vet ju att funktionshindrade i högre
              grad än andra har varit utestängda från arbetsmarknaden. Nystartsjobben
              tillkom bland annat för att de som har varit utanför ett tag ska
              kunna komma in. Därför sätter vi nu in lönebidrag, ökar anslagen
              till Samhall och vidtar en rad olika åtgärder som ska minska utanförskapet
              för den här gruppen. Det är oerhört viktiga reformer, för det
              är naturligtvis genom inträde på arbetsmarknaden som många kan
              få utöva den profession som de har utbildat sig för men kanske
              inte har fått chansen till tidigare. Det är väldigt viktigt!
            </seg>
            <seg n="91897ec2">
              Men det är inte riktigt den frågan vi diskuterar i dag. Jag krävs
              här på besked om jag inte har några avsikter att höja bidragsanslagen.
              Jag tycker du blir svaret skyldig på den frågan också. Handikapprörelsen
              avkrävde ju den socialdemokratiska regeringen det svaret i sju
              år. Jag har varit här i ungefär sju månader, så jag tycker att
              jag har lite tid till godo.
            </seg>
            <seg n="5debd971">
              Jag vill naturligtvis avvakta vad de överläggningar som nu pågår
              på Socialdepartementet ger vid handen. Det är också intressant
              att se vad vi kommer fram till i den folkrörelseutredning som
              arbetar och som ska lägga fram sitt förslag i september. Jag tror
              nämligen att det är väldigt angeläget att minska graden av öronmärkning
              i organisationsstödet. Vi måste ha respekt för att intresseorganisationer
              har tillkommit av särskilda skäl, och vår avsikt är naturligtvis
              att den verksamhet som har formats utifrån en viss grundsyn ska
              kunna fortleva och inte styras alltför mycket uppifrån med hjälp
              av statlig öronmärkning. Denna öronmärkning har tilltagit under
              senare år, och jag tycker att det är angeläget att se om man kan
              minska den för att ge en större frihetsgrad åt de ideella organisationerna.
            </seg>
            <seg n="8b776c3a">
              Det är alltså två olika utredningar som pågår, och det är därför
              naturligt att vi avvaktar resultatet av dem.
            </seg>
          </u>
          <note type="speaker" n="9a5a0bbf">
            Anf. 42 LENNART AXELSSON (s):
          </note>
          <u who="lennart_axelsson_ca2940" xml:id="i-3c960fce297cdc88-2" n="3d1136f9">
            <seg n="7bd773de">
              Herr talman! Det var inte alls min mening att avsätta socialministern,
              utan det blev en felsägning. Men trots allt är ansvaret för handikappfrågorna
              Maria Larssons.
            </seg>
            <seg n="bcb05257">
              Angående arbetsmarknadsåtgärder, som frågan i och för sig inte
              handlade om, var jag i Hällefors i förra veckan och besökte ett
              kooperativt projekt som nu har väldiga bekymmer i och med att
              man har dragit tillbaka de arbetsmarknadsåtgärder som projektet
              i stor utsträckning byggde på. Där fanns också människor som har
              väldigt svårt att komma in på arbetsmarknaden på naturlig väg
              och kan behöva hjälp och stöd på olika sätt. Den frågan kan vi
              säkert diskutera mycket.
            </seg>
            <seg n="d0b245e9">
              Våra möjligheter att lägga in den här typen av förstärkningar
              ökar naturligtvis eftersom vi inte har den typ av skattesänkningar
              på vår agenda som den nuvarande regeringen har. Det är också så,
              och det vet säkert Maria Larsson väldigt väl, att den organisation
              som vi har för att plocka fram underlaget för budgetar inte alls
              motsvarar den man har när man sitter i regeringsställning. Detaljgraden
              på budgetarna kanske därför lämnar lite i övrigt att önska det
              kan jag själv tycka men ambitionen tycker jag ändå är tydlig.
              Vi väljer att prioritera andra saker än vad den nuvarande borgerliga
              regeringen gör.
            </seg>
          </u>
          <note type="speaker" n="2124de5e">
            Anf. 43 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-8ca0f91fef1081f6-0" n="2cac35ed" next="i-411605d333766788-0">
            <seg n="9b376d2f">
              Herr talman! Den här regeringen väljer i första hand att prioritera
              en bra generell välfärdspolitik. Där inkluderar jag en bra politik
              för personer med funktionshinder. Det är oerhört centralt för
              mig. Det är oerhört viktigt för oss som regering. Ska vi klara
              den generella välfärden på ett bra sätt bygger det naturligtvis
              på att vi också har många människor i jobb som skapar skatteintäkter,
              för det är därur som vi skapar välfärden.
            </seg>
            <seg n="dbb342c5">
              Jag har faktiskt ingen förståelse för att man i opposition säger
              att man inte har tillgång till ett så stort kansli längre. De
              partier som tidigare har varit i opposition har alltid presterat
              detaljerade budgetar, naturligtvis genom eget hårt arbete. Det
              förutsätter jag att jag kommer att få se framöver, för jag tycker
              att den budget som presenterades nu senast hade brister. Men det
              finns ju chans till förbättring.
            </seg>
            <seg n="936c8a83">
              Låt mig till sist tacka för debatten och möjligheten att diskutera
              den här frågan. Organisationsstödet är en viktig del och det är
              en förutsättning för att vi ska ha en så livaktig handikapporganisation
              och handikapprörelse som vi har. Den är så viktig, och den är
              central och betydelsefull också för det beslutsfattande som vi
              alla är en del av. Därför är naturligtvis de utredningar som nu
              pågår också av stor betydelse för att vi ska kunna se hur framtiden
              ska utformas. Jag är säker på att vi bägge två är överens om att
              stödet till handikapporganisationerna fortsatt ska vara starkt.
              Jag ser med spänning fram mot nästa budget från Socialdemokraterna.
            </seg>
          </u>
          <note n="f38e13f0">
            Överläggningen var härmed avslutad.
          </note>
          <note n="203e5072">
            7 § Anmälan om inkomna uppteckningar från EU-nämndssammanträde
          </note>
          <note n="12ecaa29">
            Talmannen anmälde att uppteckningar från EU-nämndens sammanträde
            fredagen den 13 april inkommit.
          </note>
          <note n="358aab03">
            8 § Anmälan om inkomna faktapromemorior om förslag från Europeiska
            kommissionen
          </note>
          <note n="c2b81089">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <u who="maria_larsson_b5d03e" xml:id="i-411605d333766788-0" n="2cac35ed" prev="i-8ca0f91fef1081f6-0">
            <seg n="312f5314">
              KOM(2007)99
            </seg>
            <seg n="46dd969a">
              Barbro Westerholm
            </seg>
          </u>
          <note n="52b8d619">
            KOM(2007)96
          </note>
          <note n="af78f1f2">
            9 § Hänvisning av ärenden till utskott
          </note>
          <note n="3064f857">
            Föredrogs och hänvisades
          </note>
          <note n="05a27ccd">
            10 § Förnyad bordläggning
          </note>
          <note n="b25175a4">
            Föredrogs och bordlades åter
          </note>
          <note n="ff69b950">
            11 § Bordläggning
          </note>
          <note n="5af2e202">
            Anmäldes och bordlades
          </note>
          <note n="f1a186cd">
            12 § Anmälan om interpellationer
          </note>
          <note n="2d763366">
            Anmäldes att följande interpellationer framställts
          </note>
          <note n="b72ac35a">
            den 4 maj
          </note>
          <note n="8e5fa75f">
            Mikael Damberg
          </note>
          <note n="315da245">
            den 8 maj
          </note>
          <note n="ebbb8dc7">
            Torbjörn Björlund
          </note>
          <note n="cf46331c">
            Sven Bergström
          </note>
          <note n="c1228cfe">
            Josefin Brink
          </note>
          <note n="1e5dda6e">
            Interpellationerna redovisas i bilaga som fogats till riksdagens
            snabbprotokoll tisdagen den 15 maj.
          </note>
          <note n="423fcfa5">
            13 § Anmälan om frågor för skriftliga svar
          </note>
          <note n="2b842de3">
            Anmäldes att följande frågor för skriftliga svar framställts
          </note>
          <note n="b78ed864">
            den 7 maj
          </note>
          <note n="031bf172">
            Hans Linde
          </note>
          <note n="e2c0fcec">
            Marie Engström
          </note>
          <note n="c71b99f5">
            Ann-Kristine Johansson
          </note>
          <note n="a2bf6c5b">
            Frågorna redovisas i bilaga som fogats till riksdagens snabbprotokoll
            tisdagen den 15 maj.
          </note>
          <note n="8d745838">
            14 § Anmälan om skriftliga svar på frågor
          </note>
          <note n="80ada9a9">
            Anmäldes att skriftliga svar på följande frågor inkommit
          </note>
          <note n="b78ed864">
            den 7 maj
          </note>
          <note n="00cdd203">
            Berit Högman
          </note>
          <note n="9b9573e5">
            Allan Widman
          </note>
          <note n="315da245">
            den 8 maj
          </note>
          <note n="9d96c0a7">
            Ewa Björling
          </note>
          <note n="37522057">
            Lennart Sacrédeus
          </note>
          <note n="031bf172">
            Hans Linde
          </note>
          <note n="4bba52e1">
            Ulf Holm
          </note>
          <note n="7af94e76">
            Kalle Larsson
          </note>
          <note n="0c8ac4dd">
            Ulf Nilsson
          </note>
          <note n="37522057">
            Lennart Sacrédeus
          </note>
          <note n="556107e7">
            Birgitta Ohlsson
          </note>
          <note n="fee4ffdb">
            Svaren redovisas i bilaga som fogats till riksdagens snabbprotokoll
            tisdagen den 15 maj.
          </note>
          <note n="2f6713f4">
            15 § Kammaren åtskildes kl. 15.40.
          </note>
          <note n="84de1f15">
            Förhandlingarna leddes av talmannen.
          </note>
          <note n="880a0228">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
