<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--107</head>
          <docDate when="2006-05-15">2006-05-15</docDate>
        </div>
      </front>
      <body>
        <div>
          <note n="5dd2a80b">
            ﻿
          </note>
          <note n="397d9f54">
            Riksdagens protokoll
          </note>
          <note n="0685a00e">
            2006/07:107
          </note>
          <note type="date" n="3cb6ae85">
            Tisdagen den 15 maj
          </note>
          <note n="25d0291b">
            Kl. 13:30 - 19:58
          </note>
          <note n="e67bdba3">
            1 § Justering av protokoll
          </note>
          <note n="c300e50d">
            Justerades protokollet för den 9 maj.
          </note>
          <note n="288ab9bb">
            2 § Anmälan om återtagande av plats i riksdagen
          </note>
          <note n="67befd36">
            Andre vice talmannen meddelade att Johan Linander (c) återtagit
            sin plats i riksdagen från och med den 14 maj, varigenom uppdraget
            som ersättare upphört för Mildred Thulin.
          </note>
          <note n="7f4b0ddc">
            3 § Svar på interpellation 2006/07:499 om Finsam
          </note>
          <note type="speaker" n="10cf5df1">
            Anf. 1 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_0cb4e3" xml:id="i-1aa56596ce106020-0" n="6c272ac0">
            <seg n="68e0eae6">
              Fru talman! Kurt Kvarnström har frågat mig vilka åtgärder jag
              avser att vidta för att större vikt ska läggas vid finansiell
              samordning på rehabiliteringsområdet och att därmed en större
              andel av de 5 procent av sjukpenninganslaget som riksdagen beslutat
              om ska tas i anspråk för ändamålet.
            </seg>
            <seg n="3e273a9a">
              Regeringens politik syftar till att stärka arbetslinjen och minska
              utanförskapet. En stor del av utanförskapet består av att människor
              står utanför arbetsmarknaden på grund av ohälsa. Många av dessa
              människor behöver stöd för att kunna återfå sin arbetsförmåga
              och komma tillbaka till arbetslivet. Det finns dock brister i
              samspelet mellan socialförsäkringen och nödvändiga rehabiliteringsinsatser.
              Väntan på rehabilitering leder ofta till onödiga sjukpenningkostnader
              och ökat lidande. Men eftersom anslaget för sjukpenning och ansvaret
              för rehabiliteringsinsatser är åtskilda förhindras en effektiv
              användning av samhällets resurser. Detta leder till att den enskilde
              kommer i kläm.
            </seg>
            <seg n="b9474b34">
              Finansiell samordning, eller Finsam som det brukar kallas, är
              en viktig verksamhet för att motverka gränsdragningsproblem och
              bättre ta till vara den enskildes arbetsförmåga. Regeringen har
              i budgetpropositionen för 2007 varit tydlig på denna punkt genom
              att betona att Finsam är en verksamhet som ska prioriteras när
              det gäller hur Försäkringskassan ska använda de 5 procent av sjukpenninganslaget
              som får disponeras för samverkan och finansiell samordning inom
              rehabiliteringsområdet. Jag har också försäkrat mig om att Försäkringskassan
              har fördelat medlen i enlighet med regeringens prioritering. Därmed
              ges finansiell samordning de resurser som bedöms nödvändiga för
              att bedriva planerad verksamhet.
            </seg>
            <seg n="9cf6b775">
              Finansiell samordning är beroende inte bara av resurser utan
              även av att det ges legitimitet för insatser som kräver samarbete
              över sektorsgränserna. I detta avseende har de centrala myndigheterna
              en viktig uppgift. Regeringen har därför givit Försäkringskassan,
              Ams och Socialstyrelsen i uppdrag att stödja utvecklingen av finansiell
              samordning. Sveriges Kommuner och Landsting medverkar också i
              detta arbete.
            </seg>
            <seg n="790d464c">
              Även om finansiell samordning är en viktig verksamhet är det
              angeläget att utveckla den nuvarande Finsamlagen. Regeringen vill
              därför införa en mer flexibel finansiell samordning som i större
              utsträckning kan anpassas till lokala förutsättningar. Denna fråga
              bereds för närvarande i Regeringskansliet.
            </seg>
            <seg n="b9433b43">
              Regeringen har också vidtagit åtgärder för att förenkla revisionen
              av finansiell samordning. Revisionen har uppfattats som mycket
              tungrodd av dem som bedriver finansiell samordning, och regeringen
              har därför sett över revisionsbestämmelserna i Finsamlagen. Jag
              kan glädja Kurt Kvarnström med att regeringen inom kort avser
              att lämna ett sådant förslag till riksdagen.
            </seg>
            <seg n="e5baca3b">
              Det är min förhoppning att de åtgärder som regeringen hittills
              har vidtagit kan underlätta för dem som i dag bedriver finansiell
              samordning. Det är också min förhoppning att regeringens åtgärder
              kan bidra till att finansiell samordning framöver bedrivs i allt
              fler delar av landet. I dag bedrivs finansiell samordning i drygt
              hundra kommuner, och vad jag har erfarit kommer ytterligare kommuner
              att omfattas under det närmaste året. Det är angeläget för såväl
              den enskilde som samhället.
            </seg>
          </u>
          <note type="speaker" n="969579fc">
            Anf. 2 KURT KVARNSTRÖM (s):
          </note>
          <u who="kurt_kvarnstrom_4cf575" xml:id="i-d1fc7d928f7fd9da-0" n="13ed5402">
            <seg n="58ebcd47">
              Fru talman! Jag vill tacka socialförsäkringsministern för svaret.
            </seg>
            <seg n="65df0d56">
              Jag kan inte påstå att jag är helt nöjd med svaret. Jag tycker
              nog att det finns mycket mer som regeringen kunde göra med den
              lagstiftning som finns för att absolut höja den ambitionsnivå
              som det handlar om. Riksdagen har fattat beslut, och enligt det
              ger lagstiftningen väldigt stora möjligheter att göra mycket mer
              i det lokala perspektivet.
            </seg>
            <seg n="43f400b8">
              Jag tycker inte att man lever upp till ambitionsnivån. I och
              för sig står det i skrivningen till Försäkringskassan att den
              här delen är prioriterad, men prioriteringen är väldigt lågt ställd.
            </seg>
            <seg n="0c714db9">
              En väldigt stor del av pengarna den fördelning av 1,4 miljarder
              som man har till sitt förfogande nästan 1 miljard kronor, går
              till samverkan mellan statens parter, Försäkringskassan och arbetsförmedlingen.
              Jag ser inget fel i det, att det sker ett ordentligt arbete i
              det sammanhanget, men jag tycker att ambitionsnivån är alldeles
              för låg.
            </seg>
            <seg n="a1de485c">
              Den finansiella samordning som denna kammare har tagit ställning
              till har i den här fördelningen knappt 193 miljoner kronor. Den
              nivån är satt väldigt mycket utifrån den verksamhet som bedrevs
              under fjolåret. Under hösten i fjol avstannade aktiviteten med
              att bilda fler samordningsförbund ordentligt. Ambitionsnivån är
              inte högre i år än vad den var under fjolåret, så här flyttar
              man inte fram positionerna någonting.
            </seg>
            <seg n="a9236af5">
              Jag tycker att det är alldeles för klent att det är tre län som
              får noll kronor för att börja arbeta med finansiell samordning.
              Då tycker jag att ambitionsnivån är alldeles för låg.
            </seg>
            <seg n="f6708098">
              Därför måste jag fråga igen: Varför har ambitionsnivån avstannat?
              Min bestämda uppfattning är att den har avstannat.
            </seg>
            <seg n="24497062">
              Vem har fått det konkreta uppdraget att fortsatt arbeta med att
              bygga ut Finsam? Jag känner inte att den aktiviteten finns runt
              omkring ute i landet på det sätt som skulle behövas.
            </seg>
            <seg n="39c658fb">
              Ministern skriver, mycket förtjänstfullt, att en förenkling av
              revisionen är på väg. Jag kan själv ta på mig ett eget engagemang
              sedan lång tid tillbaka att driva på den här frågan för att det
              här ska komma till stånd. Det är en vällovlig förändring. Det
              är statens del av revisionen, alltså Riksrevisionen, som väldigt
              mycket har tyngt kostnaderna för den revision som har skett hittills.
            </seg>
            <seg n="a5ddb6da">
              När det gäller flexibiliteten, som ministern skriver om, har
              jag den bestämda uppfattningen, med den erfarenhet jag har, att
              alla fyra parterna behöver vara med fortsättningsvis så att ingen
              blir svartepetter i det gemensamma jobbet. Här handlar det främst
              om personer som har en väldigt sammansatt problematik och behöver
              hjälp från flera för att vi ska nå målet om en gemensam arbetsmarknad.
            </seg>
            <seg n="3e7d86e1">
              Jag hoppas verkligen att det inte kommer ett förslag om att tona
              ned samhällets hela engagemang för de här viktiga frågorna. Det
              är rehabiliteringsfrågorna som är grunden för lagstiftningen.
              All försöksverksamhet och all verksamhet hittills pekar just på
              att alla behöver vara med för att man verkligen ska nå de här
              resultaten. Jag hoppas att det också består i lagstiftningen i
              fortsättningen.
            </seg>
          </u>
          <note type="speaker" n="60c6f87a">
            Anf. 3 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_0cb4e3" xml:id="i-1aa56596ce106020-1" n="6c272ac0">
            <seg n="47d500c2">
              Fru talman! Interpellanten är inte nöjd. Ja, jag kan glädja mig
              åt att det finns en representant för Socialdemokraterna som står
              här och säger att han inte är nöjd.
            </seg>
            <seg n="af23e3f9">
              Sedan jag kom in i riksdagen 1998 hade jag ett antal interpellationer
              och debatter just på det här temat där jag vädjade till Socialdemokraterna
              och den dåvarande regeringen att inte förhala och dra i långbänk
              de försök som förekommit ända sedan 1992 och som jag då upplevde
              att Socialdemokraterna ville förhala.
            </seg>
            <seg n="64af665c">
              Därför kan vi vara helt överens om att vi är glada och nöjda
              med att vi den 1 januari 2004 äntligen fick en lag som visade
              på tyngden och vikten av samordning och Finsam. Det är den lagen
              som i dag begränsar insatserna till 193 miljoner kronor.
            </seg>
            <seg n="ea32172a">
              Det finns också andra verksamheter som vi inte får glömma bort
              och som är viktiga när det gäller samordningen mellan Ams, Försäkringskassan,
              Pila och så vidare. Vi har ett stort antal insatser för att på
              olika sätt samordna.
            </seg>
            <seg n="bf9b3c85">
              Jag tycker att Finsam är viktigt. Som interpellanten säger står
              det också i alliansregeringens budget för 2007 att vi tycker att
              det är viktigt med finansiell samordning och att vi ser positivt
              på den utvecklingen. Där är vi nog överens. Om interpellanten
              hade haft lite större inflytande över sitt parti hade vi kanske
              varit lite längre framme än vi är just nu. Men jag lovar att vi
              tar detta på allvar, och jag hoppas att Kurt Kvarnström också
              kan påverka sitt parti i den riktningen.
            </seg>
            <seg n="df492825">
              Kurt Kvarnström tog upp revisionen. Det har ju framförts att
              det är jobbigt att man inte har kunnat samordna revisionen. Nu
              kommer det ett sådant förslag. När jag nyligen besökte Hisingen
              för att titta på Deltaprojektet fick jag veta att man där var
              mycket glad över detta med revisionen. Där fick jag en inblick
              i det som håller på att ske inom samordningsförbunden, där jag
              ser att det händer väldigt mycket.
            </seg>
            <seg n="a7354a79">
              Om vi ser bakåt kan vi konstatera det som jag inledde med att
              säga, nämligen att det är olyckligt att vi inte har kommit längre
              och att lagen förhalades under hela 1990-talet. Men när man har
              utvärderat effekterna av Finsam, Socsam och Frisam kan man se
              att de har påverkat sjukskrivningen och sjukskrivningskostnaden,
              vilket har varit bra, liksom att samordningen mellan de olika
              aktörerna har varit bra.
            </seg>
            <seg n="35ad8a9b">
              Låt oss gemensamt arbeta för att stärka Finsam och stimulera
              utvecklingen och aktörerna så att man arbetar med att hjälpa och
              stödja människor tillbaka till arbetet de människor som i synnerhet
              har ett behov av någon som ser helheten eftersom de har ett rehabiliteringsbehov
              som införlivar många olika aktörers insatser.
            </seg>
          </u>
          <note type="speaker" n="e7b9a369">
            Anf. 4 KURT KVARNSTRÖM (s):
          </note>
          <u who="kurt_kvarnstrom_4cf575" xml:id="i-d1fc7d928f7fd9da-1" n="13ed5402">
            <seg n="c19568c5">
              Fru talman! Jag uppfattar att socialförsäkringsministern egentligen
              inte är nöjd med den fördelning av pengar som har skett. När man
              följer den länsfördelning som Försäkringskassan nu har gjort kan
              man se något av ett status quo över det som var under hösten.
              Jag beklagar starkt att vi inte i våra partier längre har någon
              möjlighet att driva på de här frågorna i Försäkringsdelegationen.
              Efter att de förtroendevalda försvann har det blivit lite paus
              i arbetet med att utveckla finansiell samordning.
            </seg>
            <seg n="10e62f1e">
              Jag tror att detta har en del i att vi nu inte har mera resurser
              för att gå vidare. Ute i kommuner och landsting har man på många
              ställen gett upp hoppet om att komma vidare. Det finns inte mer
              pengar att få på kort sikt. Man slår huvudet i taket redan nu,
              för hela året. Det är väldigt beklagligt att man har tagit ett
              sådant beslut. Det kan ministern inte vara nöjd med om jag förstår
              hennes ambitioner rätt.
            </seg>
            <seg n="0a37aedf">
              Det som i dag sker är att det finns ganska gott om pengar i sammanhanget.
              Alla pengar är i princip fördelade till olika verksamheter i de
              olika länen. Jag är lite kritisk mot att man också fördelar stöd
              till enskilda personer. Det var inte meningen från början att
              lönebidragen skulle bekostas via de 5 procent som avsätts för
              finansiell samordning. Det var inte grundsynen i det beslut som
              riksdagen fattade.
            </seg>
            <seg n="f2d23750">
              Jag anser att detta är viktigt utifrån ett bestämt perspektiv.
              Helheten är viktig, men det är också viktigt att man ser de behov
              människor har. Det är viktigt att man jobbar på ett annat sätt,
              utifrån ett underifrånperspektiv där man möter människor i vardagen.
              Min erfarenhet jag har varit aktiv i detta sedan något år och
              är fortfarande aktiv är att det är stöd i vardagen som människor
              behöver. Alldeles för lite av pengarna går till konkreta rehabiliteringsåtgärder
              som möter människorna. Det görs en mängd utredningar i Pilas regi.
              Deras kvalitet har i och för sig blivit ifrågasatt under de senaste
              veckorna.
            </seg>
            <seg n="c2373d4b">
              En annan konsekvens, som är viktig utifrån det ekonomiska perspektivet,
              är att om staten är duktig på att hitta samordningspartner så
              fördubblas resurserna. Det är detta som sker i Finsam när kommuner
              och landsting också finns med.
            </seg>
            <seg n="b7d52a5d">
              Mina erfarenheter är mycket positiva när det gäller att arbeta
              med människor i vardagen. Jag har varit med i ett förbund som
              inriktar sig på att arbeta med ungdomar som har det besvärligt.
              Där har det gått att nå väldigt bra resultat med intensivt arbete
              i vardagen nära människorna. Uppifrånperspektivet i Pila är inte
              rätt väg för mig. Därför är jag angelägen om att man flyttar fram
              positionerna, och det tycker jag inte att regeringen har gjort
              i det här arbetet.
            </seg>
            <seg n="5cacaa23">
              Jag tycker att utvecklingen är intressant. Jag är fortfarande
              ordförande i något som heter Södra Dalarnas Samordningsförbund.
              Där har vi mellan politiker och chefer kommit till en plattform
              som jag tycker känns bra, nämligen att södra Dalarna är en plats
              för alla. Alla kommer inte att ha ett jobb på heltid, men alla
              kommer att finnas, behövas och vara synliga.
            </seg>
            <seg n="1fd86f78">
              Jag tycker att vi måste flytta fram positionerna ordentligt i
              de här sammanhangen. Där måste alla fyra parterna finnas med.
              Sjukvården som har varit lite tveksam i detta har väldigt mycket
              att tjäna på sikt på att vara aktiv i det gemensamma jobbet. Redan
              nu ser jag effekterna av att de olika normala organisationerna
              tar till sig ett arbetssätt som är annorlunda och som är väldigt
              viktigt för de enskilda individerna.
            </seg>
          </u>
          <note type="speaker" n="06921318">
            Anf. 5 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_0cb4e3" xml:id="i-1aa56596ce106020-2" n="6c272ac0">
            <seg n="405c9f2f">
              Fru talman! Jag kan inte låta bli att le lite när Kurt Kvarnström
              talar om att det råder status quo. Den här regeringen har hållit
              på i nio månader. Kurt Kvarnströms partis regering höll på i 15
              år. Man måste se till proportionerna. Ni höll på och sade nej
              och lät försöken pågå i kanske 15 år. Jag har hållit på med den
              här frågan i nio månader. Vi har slagit fast att vi vill utveckla
              och stärka sambandet. Jag tycker att den jämförelsen haltar.
            </seg>
            <seg n="8fdd36f5">
              Den förra regeringen drog också i gång något som hette Pilaprojektet.
              Det har inte varit ordentlig tillsyn och utvärdering i det projektet.
              Den har inte varit rättssäker, vilket också Försäkringskassan
              erkänner i dag. Därför vill vi stärka tillsynen över Försäkringskassan,
              som inte har haft någon reguljär tillsyn under den förra regeringens
              tid. Därför har jag tillsatt en utredning som blir färdig i oktober.
            </seg>
            <seg n="f9e5b37a">
              Nu förstår jag att Kurt Kvarnström vill att vi ska satsa mycket
              mer pengar än de 5 procenten. Om detta är Socialdemokraternas
              ambition vore det intressant att se hur mycket mer ni vill stärka
              detta med. Vi har ännu ingen ordentlig utvärdering och redogörelse
              för effekterna av det som har hänt.
            </seg>
            <seg n="d3a0b6e8">
              Jag har en önskan och ambition att om vi ska använda skattepengar
              så ska vi veta att de också gör ordentlig nytta, att de går till
              det de ska, att mänskligt lidande minskar och att folk kommer
              tillbaka, får rehabilitering och så vidare, så att de kanske kommer
              till arbete. Men jag kan inte stå här som Kurt Kvarnström och
              lova att vi nu ska satsa ännu mer pengar om vi inte samtidigt
              vet något om effekten. Jag undrar naturligtvis hur mycket mer
              pengar Socialdemokraterna har i sin budget för detta.
            </seg>
            <seg n="b079c579">
              Försäkringskassan, Socialstyrelsen och Ams har i uppgift att
              nu komma med en redovisning av hur effekterna ser ut. Det ser
              jag fram emot. Den lag som finns i dag den lag som den förra regeringen
              drev igenom den 1 januari 2004 begränsar och sätter ramarna för
              hur vi ska kunna agera.
            </seg>
            <seg n="68c16b5b">
              Redan efter sex dagar skrev vi i den nya regeringen i budgetpropositionen
              för 2007 att vi ser Finsam som en väldigt viktig aktör på marknaden
              när det gäller samordning och när det gäller att använda dessa
              pengar på bästa sätt.
            </seg>
            <seg n="3ff18251">
              Det skulle vara intressant att höra hur mycket mer pengar som
              Socialdemokraterna vill lägga på Finsam.
            </seg>
          </u>
          <note type="speaker" n="c51efcc9">
            Anf. 6 KURT KVARNSTRÖM (s):
          </note>
          <u who="kurt_kvarnstrom_4cf575" xml:id="i-d1fc7d928f7fd9da-2" n="13ed5402">
            <seg n="5ec08cdd">
              Fru talman! Man kan alltid diskutera om hur mycket ytterligare
              pengar som ska läggas på detta. Min ambition är faktiskt att använda
              pengarna för att tillsammans med kommuner och landsting fördubbla
              summan.
            </seg>
            <seg n="447113b5">
              Det är en väldigt stark ambition, och nu är det alltså de här
              200 miljoner kronorna som vi fördubblar med ett bättre sätt att
              arbeta tillsammans alla fyra. Det är en ambition som är väldigt
              stark, att i stället för 1,4 miljarder ha 2,8 miljarder att jobba
              med nära människor. Det är en väldigt viktig rehabiliteringsverksamhet
              för de människor som egentligen har det allra svårast i vårt samhälle.
            </seg>
            <seg n="5150f59f">
              Som jag sade ägnar vi oss först åt ungdomarna, och det är viktigt.
              Nu är det väldigt kort om tid, så det går inte att föra en lång
              diskussion om det här. Men jag tänkte passa på tillfället att
              bjuda in ministern till Avesta på ett besök för att hon ska få
              en bättre bild av hur Finsam kan bedrivas på ett aktivt och bra
              sätt.
            </seg>
            <seg n="e71114cc">
              Jag tänkte också passa på tillfället att överlämna en liten skrift.
              Jag är engagerad i den ideella föreningen för förtroendevalda
              inom Försäkringskassan. Försäkringskassan var på väg att fylla
              100 år i år. Nu försvinner de förtroendevalda, men vi har ändå
              tagit fram en skrift som beskriver historien och lite grann vad
              personerna tycker. Jag vill passa på, i och med att vi har haft
              stämma nu över helgen, att överlämna ett av de första exemplaren
              till ministern. Jag hoppas att vi kan hitta en tidpunkt när vi
              kan ha en längre och djupare diskussion och jag kan visa på vilket
              sätt vi i Avesta och Hedemora har jobbat med de här frågorna!
              Vi har ändå nått väldigt fina resultat när det gäller många av
              de ungdomar som finns där.
            </seg>
          </u>
          <note type="speaker" n="7afa1ab6">
            Anf. 7 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_0cb4e3" xml:id="i-1aa56596ce106020-3" n="6c272ac0">
            <seg n="f33e1867">
              Fru talman! Jag har besökt Avesta och Hedemora åtskilliga gånger.
              Jag har också sett deras kamp för att behålla sjukvården och sjukhuset,
              inte minst. Jag hoppas att de lyckas, för det handlar om att vi
              får aktörer nära människor som i tid kan åstadkomma saker och
              ting för att hjälpa människor tillbaka.
            </seg>
            <seg n="ff699eb0">
              Problemet, som vi diskuterar nu, gäller ju de människor som inte
              har fått hjälp och stöd i tid. Det har varit köer i sjukvården.
              Ungdomar, inte minst, har inte tillräcklig skolunderbyggnad utan
              kommer ut i arbetslivet. Och tio ungdomar om dagen blir förtidspensionerade.
              Jag tycker att det är ohyggligt. Jag blir både ledsen och arg
              när jag ser de här siffrorna.
            </seg>
            <seg n="ed3885b2">
              Jag ser hur tiden har gått i fråga om handläggningstider och
              hur långtidssjukskrivningar har gått över i sjuk- och aktivitetsersättningar.
              Sedan har många av dem fått en stämpel på sig när det gäller sjuk-
              och aktivitetsersättning. Vi kan ha bytt namnet från förtidspension
              till sjuk- och aktivitetsersättning, men i realiteten har det
              inte betytt någonting för de personer som har gått innanför den
              här dörren, som sedan har gått i baklås.
            </seg>
            <seg n="c852ace6">
              Riksrevisionen säger just det: förtidspension utan återvändo.
              Under förra regeringens tid förtidspensionerades 140 personer
              om dagen. Vi har drygt 550 000 som är förtidspensionerade i dag
              och väldigt många som är långtidssjukskrivna. Därför kommer jag
              gärna på detta besök för att diskutera inte bara hur vi kan hjälpa
              dessa personer tillbaka med Finsam, med samordning mellan försäkringskassa
              och arbetsförmedling, med sjukvårdsmiljarden, som nu är kopplad
              till rehabilitering, och mycket annat, utan också hur vi kan se
              till att folk i dag inte puttas fram i utanförskap till den där
              dörren, som sedan går i baklås.
            </seg>
            <seg n="b3aadb37">
              För att öppna den dörren måste vi också kunna erbjuda personerna
              ett lämpligt arbete. Där har den nya regeringen också lagt fram
              många förslag. Det handlar om fler med lönebidrag, om nystartsjobb
              och inte minst om skolan med lärlingsutbildningar och om många
              andra åtgärder just för att vi behöver jobba med hela kedjan.
            </seg>
            <seg n="2e97bf8b">
              Nu handlade interpellationen om Finsam och vad vi kan göra, men
              vi kan inte frikoppla det från alla andra insatser som vi också
              måste göra. Jag ser fram emot en fortsatt diskussion.
            </seg>
          </u>
          <note n="6b969091">
            Överläggningen var härmed avslutad.
          </note>
          <note n="ef7a80a0">
            4 § Svar på interpellation 2006/07:503 om en ny, stabil och trygg
            sjukförsäkring
          </note>
          <note type="speaker" n="6438ee4d">
            Anf. 8 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_0cb4e3" xml:id="i-1aa56596ce106020-4" n="6c272ac0">
            <seg n="45034929">
              Fru talman! Tobias Krantz har frågat mig vilka åtgärder jag avser
              att vidta, på kort och på lång sikt, i syfte att reformera den
              svenska sjukförsäkringen.
            </seg>
            <seg n="69348f25">
              Inledningsvis vill jag först säga att sjukförsäkringen ska ha
              som mål att bevara tryggheten för den som drabbas av sjukdom eller
              skada. Samtidigt ska den ge motiv och möjlighet att återgå till
              arbete, och det bästa instrumentet för att utjämna orättvisor
              är därför att ge alla en chans att komma in på arbetsmarknaden.
              Detta gäller såväl män och kvinnor som grupper med olika förutsättningar
              i övrigt.
            </seg>
            <seg n="972dc974">
              Alliansregeringens mål är bland annat att Sverige ska bli ett
              land med full sysselsättning eftersom arbete inte bara är individens
              främsta ekonomiska grundtrygghet utan också den ekonomiska grund
              varpå hela vårt samhälle vilar. Den trygghet som arbete ger måste
              emellertid kompletteras med ett långsiktigt, stabilt sjukförsäkringssystem,
              inte minst nu när vi lever i en tid då den internationella konkurrensen
              blir allt hårdare för svenska företag och jobb och därmed leder
              till stora förändringar på arbetsmarknaden. Det är då alldeles
              särskilt angeläget att människor känner en trygghet i sin vardag
              och därför törs bejaka förändringar och utveckling.
            </seg>
            <seg n="7cdb5e1a">
              Under den senaste tioårsperioden har de svenska sjuktalen varierat
              kraftigt över tid samtidigt som de har varierat på en hög nivå.
              Antalet långtidssjukskrivna har nått nivåer helt utan tidigare
              motsvarighet, sjukskrivningar som för alltför många personer har
              blivit en väg ut ur arbetslivet.
            </seg>
            <seg n="7dbd021b">
              Regeringen har såväl en långsiktig som en kortsiktig reformstrategi.
              För att även i det korta perspektivet underlätta för människor
              att komma tillbaka till arbete har regeringen föreslagit och kommer
              att föreslå ett antal förändringar av socialförsäkringssystemet.
              Vi behöver ekonomiskt utrymme för att bland annat kunnat sänka
              skatterna för människor med låga och genomsnittliga inkomster
              och därmed stärka drivkrafterna till arbete. Det av den tidigare
              regeringen höjda inkomsttaket i sjukförsäkringen har till exempel
              återställts från tio till sju och ett halvt basbelopp.
            </seg>
            <seg n="d32c2659">
              I syfte att minska både fusk och överutnyttjande har vi vidtagit
              åtgärder. Vi kommer också att vidta ytterligare insatser. Vid
              årsskiftet avskaffades också arbetsgivarnas skyldighet att finansiera
              15 procent av sjukpenningkostnaderna, den så kallade medfinansieringen
              för anställda som är heltidssjukskrivna.
            </seg>
            <seg n="48c7a8f9">
              I september 2004 beslutade den dåvarande regeringen att tillsätta
              en särskild utredare med uppgift att göra en genomgripande analys
              av socialförsäkringarna i ett brett perspektiv. Utredningen skulle
              under utredningstiden ta fram material och information som underlag
              till en bred och folkbildande debatt om dagens och framtidens
              socialförsäkring och publicerade därför löpande ett antal skrifter.
              Utredaren redovisade sin utredning den 1 november 2006.
            </seg>
            <seg n="7135fb46">
              I direktivet, som den dåvarande regeringen beslutade om, angavs
              bland annat att nästa steg i syfte att reformera sjukförsäkringen
              skulle vara en parlamentarisk utredning. Företrädare för de partier
              som utgör den nuvarande regeringen föreslog dock, redan då den
              särskilda utredaren tillsattes, att man i stället omgående skulle
              tillsätta en parlamentarisk utredning med uppgift att lämna förslag
              till en reformerad sjukförsäkring.
            </seg>
            <seg n="0bf760c2">
              Regeringen har i den senaste budgetpropositionen aviserat att
              det snarast möjligt ska tillsättas en parlamentarisk utredning
              angående en reformerad socialförsäkring.
            </seg>
            <seg n="98ab5aad">
              En översyn och reformering av socialförsäkringssystemet är ett
              omfattande arbete som måste få ta den tid som behövs, eftersom
              ambitionen är att ett reformerat system måste utmärkas av både
              stabilitet och långsiktighet samt omfattas av flertalet. De viktiga
              och grundläggande frågor som Tobias Krantz ställer kommer givetvis
              att finnas med i det arbete som nu ligger framför mig och regeringen
              samt den parlamentariska utredning som ska arbeta med dessa frågor.
            </seg>
          </u>
          <note type="speaker" n="670195a3">
            Anf. 9 TOBIAS KRANTZ (fp):
          </note>
          <u who="tobias_krantz_51873e" xml:id="i-e779b67297f8911c-0" n="b0d03ea0">
            <seg n="52a3ac32">
              Fru talman! Först ber jag att få tacka statsrådet för svaret.
            </seg>
            <seg n="1ac7bbad">
              Socialförsäkringen är ett viktigt liberalt bidrag till den moderna
              välfärdsstaten, och socialförsäkringen bygger på några enkla principer.
            </seg>
            <seg n="55818cb0">
              För det första finns det ett samband mellan avgifter och förmåner.
              För det andra är avgiften proportionell i förhållande till inkomsten,
              och ersättning ges utifrån det inkomstbortfall man får. För det
              tredje omfattar försäkringen alla.
            </seg>
            <seg n="5dff85ec">
              Socialförsäkringen har då några unika egenskaper som många av
              oss tycker är mycket tilltalande. Den bidrar till en riskutjämning.
              Den omfördelar mellan dem som har en stor risk att exempelvis
              bli sjuka och dem som har en liten risk att bli sjuka.
            </seg>
            <seg n="49b6a5d7">
              Det leder till att personer som ligger i högriskgrupper också
              har rätt att få en försäkring till någorlunda rimliga villkor
              och att inga människor ställs utanför rätten till exempelvis en
              sjukförsäkring. Dessutom ska man komma ihåg att socialförsäkringen
              också indirekt är ett viktigt bidrag i den generella välfärdspolitiken
              eftersom den omfördelar mellan mer välbeställda människor och
              mindre välbeställda människor eftersom de som oftast använder
              sjukförsäkringen är sådana som har lägre inkomster medan de som
              oftast inte använder dem är de med högre inkomster. Så det sker
              också en ekonomisk omfördelning mellan rika och fattiga, om man
              så vill.
            </seg>
            <seg n="083cf0b7">
              Folkpartiet slår vakt om trygga och stabila socialförsäkringar.
              Under de senaste åren har vi dock sett att socialförsäkringen
              har utsatts för en hel del problem och utmaningar.
            </seg>
            <seg n="4b079a13">
              Det handlar för det första om det jag skulle kalla en strukturell
              kostnadskris. Vi har sett hur sjukskrivningen har gått upp. Vi
              har sett hur antalet förtidspensionärer har växt. Anna Hedborgs
              socialförsäkringsutredning som socialförsäkringsministern refererar
              i sitt svar visar att på 30 år har antalet människor som lever
              på sociala ersättningar tredubblats. Antalet förtidspensionärer
              har tredubblats. Inte minst är det unga människor som i allt större
              utsträckning i dag hamnar i förtidspension. Den samlade skulden
              till landets förtidspensionärer uppgår till över 730 miljarder
              kronor, en fjärdedel av den svenska bruttonationalprodukten. Det
              är mycket anmärkningsvärda och allvarliga siffror.
            </seg>
            <seg n="194bf8ae">
              För det andra har vi också fått en förtroendekris för socialförsäkringen.
              Jag tror att många människor känner en oro över om sjukförsäkringen
              eller socialförsäkringen finns där när de behöver den. Det skapas
              också ett minskat förtroende på grund av fusk och överutnyttjande
              i de socialförsäkringssystem som vi har. Jag tror att det finns
              en allmän samstämmighet om att det är nödvändigt med reformer
              av den svenska socialförsäkringen.
            </seg>
            <seg n="53556b80">
              I min interpellation angav jag tre utgångspunkter som jag tror
              är viktiga när man ska reformera den svenska socialförsäkringen.
              Det handlar om att det ska vara en trygg försäkring för den enskilda
              individen. Den ska uppmuntra arbetslinjen. För det tredje ska
              det vara en samhällsekonomiskt hållbar lösning på sikt.
            </seg>
            <seg n="32e49636">
              Jag noterar i svaret att statsrådet delar de här utgångspunkterna
              för ett kommande reformarbete och hälsar det med stor tillfredsställelse
              och stor glädje. Jag kan möjligen tycka att statsrådet är något
              blygsam när det gäller att beskriva vad regeringen gör i det korta
              perspektivet för att bland annat bekämpa överutnyttjande och fusk
              i socialförsäkringssystemen. Det är väldigt viktigt för tilltron
              till socialförsäkringssystemen i det långa perspektivet.
            </seg>
            <seg n="f8fa40de">
              Jag skulle avslutningsvis vilja ställa två frågor till socialförsäkringsministern.
              Den ena är: Vilka övriga åtgärder finns på regeringens agenda
              när det gäller att i det korta perspektivet stärka legitimiteten
              för de svenska socialförsäkringarna? Och för det andra: När det
              gäller det långa perspektivet, kan statsrådet möjligtvis lätta
              något på förlåten om vad statsrådet tänker sig framåt när det
              gäller ny reformerad sjukförsäkring?
            </seg>
            <seg n="4aa839a6">
              Jag skulle gärna exempelvis se ett mer fristående system med
              tydligare koppling mellan avgifter och förmåner och också att
              det blir tydligare för den enskilde vad man betalar för och vad
              man har rätt att få ut av systemet. Ett blått kuvert har vi i
              Folkpartiet talat om att man borde ha. På samma sätt som man får
              ett orange kuvert från Försäkringskassan när det gäller pensioner
              skulle man få ett blått kuvert när det gäller sjukförsäkringen.
              Hur ser statsrådet på det?
            </seg>
          </u>
          <note type="speaker" n="f85d7337">
            Anf. 10 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-44705484e8f00c07-0" n="c94142ad">
            <seg n="45a9f231">
              Fru talman! Som Tobias Krantz avslutar med är det ett viktigt
              och väsentligt område som nu diskuteras när det gäller socialförsäkringsfrågorna.
              Det berör väldigt många människor, och det är därigenom viktigt
              när det gäller trygghet och stabilitet.
            </seg>
            <seg n="8842e96b">
              När vi debatterade frågeställningen i samband med regeringens
              budgetläggning under hösten så anförde en folkpartistisk företrädare
              att detta bara är början på ett systemskifte. Vi diskuterade då
              sjukförsäkringsfrågan och socialförsäkringsfrågan i sin helhet.
            </seg>
            <seg n="6c1d833e">
              När vi nu följer debatten och diskussionen efter regeringsskiftet
              kan vi se att det har gjorts en hel del förändringar på det här
              området. Socialförsäkringsministern talar själv om återställandet
              av taken i försäkringssystemen från tio till sju och ett halvt
              basbelopp. Vi kunde också i debatten höra Tobias Krantz partikollega
              och minister i regeringen Lars Leijonborg uttrycka att när ekonomin
              så tillät skulle taken i systemen återställas till tio basbelopp.
              Man ansåg att legitimiteten i systemen förutsatte höga ersättningsnivåer.
            </seg>
            <seg n="fd7ae8f2">
              Med anledning av det och den debatt som Tobias Krantz lyfter
              fram när det gäller ett tryggt, säkert och stabilt system vill
              jag egentligen ställa frågor till såväl interpellanten som socialförsäkringsministern.
              Med anledning av uttalanden från ministerns sida och från regeringskollegans
              sida när det gäller taken i socialförsäkringssystemen: Tänker
              regeringen återställa taken i socialförsäkringssystemen till tio
              basbelopp under mandatperioden?
            </seg>
            <seg n="aac65851">
              Det måste naturligtvis vara min fråga till socialförsäkringsministern
              med anledning av kollegan Lars Leijonborgs uttalande om när ekonomin
              så tillåter. Vi kan i dag se väsentligt sänkta kostnader när det
              gäller sjukförsäkringen. Vi ligger i dag på sådana nivåer att
              skäl borde finnas för att höja legitimiteten, att låta de hundratusentals
              människor som ramlar utanför en normal ersättningsnivå kring 80
              procent och landar på betydligt lägre ersättningsnivåer återigen
              känna en trygghet och stabilitet i systemen.
            </seg>
            <seg n="4b14637c">
              Till Tobias Krantz som interpellant och som vill lyfta fram ett
              starkt och tryggt system måste jag ställa frågan: När tänker Tobias
              Krantz leva upp till partiordföranden Lars Leijonborgs uttalanden
              om att när ekonomin så tillåter lyfta upp taken till tio basbelopp
              och se till att 80-procentsnivån ska gälla för de många människor
              som i dag sett att ersättningen har landat under 80 procent i
              systemen och i den ersättning de har att leva av när de hamnat
              i ohälsa eller på annat sätt landat utanför arbetsmarknaden?
            </seg>
          </u>
          <note type="speaker" n="1d68763b">
            Anf. 11 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_0cb4e3" xml:id="i-1aa56596ce106020-5" n="6c272ac0">
            <seg n="c17a7384">
              Fru talman! Till Tobias Krantz vill jag säga att mycket av det
              jag sade inledningsvis naturligtvis kommer att debatteras i en
              utredning. Jag kan beklaga att den utredningen har blivit ungefär
              en månad försenad, men vi är nu i slutet på diskussionen om direktiven.
              Jag kan samtidigt beklaga att den utredningen inte kunde sättas
              i gång under den socialdemokratiska regeringen när riksdagen faktiskt
              beslutade om en parlamentarisk utredning, något som Socialdemokraterna
              och den dåvarande ansvariga ministern helt förbisåg så till den
              mildra grad att man dessutom blev KU-anmäld. Man gick faktiskt
              emot ett av riksdagens beslut, att få en parlamentarisk utredning.
            </seg>
            <seg n="ede58039">
              Men nu är livet som det är. Den nuvarande regeringen tänker faktiskt
              leva upp till det riksdagsbeslut som en gång har fattats, och
              där måste vi naturligtvis ta med de här aspekterna. Det känns
              bra att kunna få skriva de direktiven nu utifrån ett synsätt som
              jag ser blir alltmer påtagligt, nämligen hur viktigt det är med
              samverkan mellan aktörer inom sjukförsäkringen, att man är beroende
              av varandra. Vi ser arbetsmarknaden och sjukförsäkringen lite
              grann som kommunicerande kärl. Självklart måste detta också få
              ges uttryck i direktiv till en utredning. Så det finns en möjlighet
              att i stället för att komma fram med en slätstruken utredning
              kunna komma ett steg vidare.
            </seg>
            <seg n="0c7997b0">
              Jag håller med Tobias Krantz om att det ska vara de här kriterierna,
              att vi ska ha rätt ersättning till rätt person, och den ska levereras
              i rätt tid. Det ska vara en robust försäkring som håller, som
              man kan lita på, precis som Tobias Krantz säger. Det ska vara
              en socialförsäkring där man ser på arbetsförmågan snarare än arbetsoförmågan.
              Alla ska känna en trygghet i detta, och alla ska införlivas i
              detta. Det är självklart utgångspunkten.
            </seg>
            <seg n="d35f1758">
              Jag kan hålla med Tobias Krantz. Anna Hedborg har i den här förutredningen
              bekräftat att socialförsäkringen många gånger inte bara har varit
              till för sjuka personer och arbetsskadade utan varit en arbetsmarknadspolitisk
              åtgärd. Det är något som ett tryggt sjukförsäkringssystem absolut
              inte har råd med.
            </seg>
            <seg n="d950215c">
              I vilket fall som helst har våra barn och barnbarn inte råd med
              en skuld på 730 miljarder kronor, som Tobias Krantz sade. Med
              den demografi vi har framför oss måste vi garantera ett tryggt
              och robust system som folk kan lita på och få ersättning ifrån
              när de blir sjuka eller får en arbetsskada samtidigt som det inte
              släpper in personer som har en arbetsförmåga. Det är just därför
              som alliansregeringen, vilket jag sade i en tidigare interpellation,
              har lagt fram en mängd åtgärder för att hjälpa i synnerhet dem
              som står långt från arbetsmarknaden att på olika sätt ta sig tillbaka
              i arbete.
            </seg>
            <seg n="31897470">
              Jag träffar många unga personer som är väldigt olyckliga över
              att den långa tiden i handläggning och sjukskrivningsprocess har
              inneburit att man i dag har en förtidspension.
            </seg>
            <seg n="36022cd8">
              Till Göte Wahlström vill jag också kort säga att jag hänvisar
              till Jan Edling, LO-utredaren, som ser just det här sambandet
              mellan arbetslöshet och långtidssjukskrivningar. Det är för att
              komma till rätta med långtidssjukskrivningarna och för de sjuka
              och arbetsskadades skull som vi fokuserar på arbetsmarknaden.
              Vi ser nu för första gången hur arbetslösheten och även ohälsotalen
              går ned. Det är första gången på 40 år. Det gläder jag mig åt,
              och det hoppas jag att även Göte Wahlström gör.
            </seg>
          </u>
          <note type="speaker" n="5445e10e">
            Anf. 12 TOBIAS KRANTZ (fp):
          </note>
          <u who="tobias_krantz_51873e" xml:id="i-bfc194d5860a8f34-0" n="b0d03ea0" next="i-6130fc4298c9f700-0">
            <seg n="6b1109b1">
              Fru talman! Jag noterar att jag fick några frågor från Göte Wahlström.
              Jag ska svara på dem, även om det enligt regeringsformen, riksdagsordningen
              och annat som vi har att följa, är statsrådet och inte interpellanten
              som ska svara på frågor. Men jag tycker inte att man ska hålla
              så hårt på de reglerna här, så jag tänker svara på Göte Wahlströms
              frågor.
            </seg>
            <seg n="b270cfdb">
              Det stora och grundläggande problemet med de senaste årens utveckling
              när det gäller sjukförsäkringen och socialförsäkringssystemet
              i sin helhet är att bristen på åtgärder från den dåvarande socialdemokratiska
              regeringen lett till en verklig risk för ett systemskifte om ingenting
              görs. Vi såg en kostnadsexplosion när det gäller sjukskrivningarna,
              både de korta och de långa, och vi har sett en kostnadsexplosion
              när det gäller förtidspensionering. Precis som statsrådet sade
              förtidspensionerades ett antal hundra eller kanske tusentals människor
              i veckan under den socialdemokratiska regeringens tid. Detta är
              naturligtvis inte hållbart. Vilken regering som helst, oavsett
              politisk färg, måste ingripa mot en sådan utveckling, både av
              mänskliga och av statsfinansiella skäl.
            </seg>
            <seg n="34bd43ae">
              Den stora risken för ett systemskifte när det gäller socialförsäkringssystemen
              handlar om att man inte gör någonting, och det var det som den
              socialdemokratiska regeringen gjorde. Den nuvarande regeringen
              försöker vidta ett antal åtgärder både på kort och lång sikt,
              och för min del handlar det om att bevara och utveckla och bygga
              vidare på de välfärdssystem vi har.
            </seg>
            <seg n="503de30d">
              Det handlar alltså inte om att skapa något systemskifte tvärtom.
              Det handlar om att bygga vidare på de system vi har enligt de
              principer vi alla kan komma överens om. Det handlar om att vi
              alla ska omfattas av försäkringen och att det ska finnas ett samband
              mellan avgifter och förmåner, att vi ska betala proportionellt
              mot inkomsten och att vi får ersättning utifrån inkomstbortfall.
              Man ska inte behöva utsättas för bedömningar av vilken risk man
              löper för att bli sjuk i syfte att avgöra vilken premie man måste
              betala in eller vilken ersättning man ska få om man måste utnyttja
              försäkringen.
            </seg>
            <seg n="14b0254b">
              Det är dessa grundvalar jag står bakom och som jag är övertygad
              om att regeringen i sin helhet står bakom.
            </seg>
            <seg n="6dda4970">
              När det gäller ersättningsnivåerna är det ingen hemlighet att
              Folkpartiet har tagit en stark ställning i den offentliga debatten
              för en nivå på ungefär 80 procent av inkomsten när man blir sjuk
              och inte kan arbeta. Den uppfattningen står vi fast vid, och det
              är också regeringens uppfattning.
            </seg>
            <seg n="946cd9c1">
              När det gäller taken var det här en åtgärd som regeringen tvingades
              vidta eftersom Socialdemokraterna under så många år hade misskött
              socialförsäkringssystemen. Vi hamnade i en svår akut ekonomisk
              kris, och då var regeringen tvungen att göra detta. Det var inget
              som Folkpartiet gjorde med lätt hjärta, men vi accepterade det
              ändå, eftersom vi behövde se till att dämpa kostnadsexplosionen
              i socialförsäkringssystemen och också skapa möjligheter till offensiva
              åtgärder för att få människor i arbete något som den gamla socialdemokratiska
              regeringen också hade misslyckats med.
            </seg>
            <seg n="81953f02">
              Självfallet vore det önskvärt att kunna höja taken i socialförsäkringssystemen
              så att fler omfattas av försäkringen och får ut 80 procent av
              sin inkomst. Det är självklart en ambition för Folkpartiets del.
              Jag hoppas också att regeringen kan komma dithän. Men då handlar
              det också om att lösa de strukturella kostnadsproblemen och många
              andra problem som finns med socialförsäkringarna. Där måste Socialdemokraterna
              svara på frågan vilka åtgärder de tänker vidta för att bekämpa
              fusk och överutnyttjande och andra kostnadsproblem i socialförsäkringen.
              Det som Socialdemokraterna gjort hittills i opposition har varit
              att bekämpa alla förslag som den nya regeringen har lagt fram
              när det gäller att försöka komma till rätta med de problem som
              finns. Upp till bevis, Göte Wahlström!
            </seg>
            <seg n="cbc9f0f2">
              Till sist vill jag ge statsrådet en chans att utveckla sina tankar
              kring att öka tydligheten i informationen till försäkringstagare.
              Vi har som sagt lanserat tanken om ett blått kuvert från Försäkringskassan
              som talar om vad som betalas in till sjukförsäkringen och vad
              man får ut, på samma sätt som man i dag får ett orange kuvert
              när det gäller pensionerna. Hur ser statsrådet på detta?
            </seg>
          </u>
          <note n="4f7fb25e">
            Anf. 13 ANDRE VICE TALMANNEN:
          </note>
          <u who="tobias_krantz_51873e" xml:id="i-6130fc4298c9f700-0" n="b0d03ea0" prev="i-bfc194d5860a8f34-0">
            <seg n="5eccb075">
              Innan Göte Wahlström kommer upp kan jag passa på och säga att
              man faktiskt får ställa frågor till medinterpellanter bara man
              håller sig till ämnet. Göte Wahlström gjorde alltså helt rätt.
            </seg>
          </u>
          <note type="speaker" n="6c57265c">
            Anf. 14 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-44705484e8f00c07-1" n="c94142ad">
            <seg n="d121117e">
              Fru talman! Det är något häpnadsväckande att i dag, år 2007,
              få höra att Sverige befinner sig i en svår ekonomisk kris. Det
              är knappast det vi har hört här i kammaren på senare tid, utan
              det finns tydligen gott om pengar till skattesänkningar för vissa
              grupper genom att man drar åt för de grupper som är sjuka eller
              på annat sätt befinner sig utanför samhället.
            </seg>
            <seg n="dde0e377">
              Ministern gav inget svar på frågan om regeringen är beredd att
              återställa taken i socialförsäkringssystemet till tio basbelopp
              under mandatperioden, men jag ger naturligtvis utrymme för svar
              i det sista inlägget.
            </seg>
            <seg n="66dfd3b7">
              Vad jag förstår av det ställningstagande som Tobias Krantz här
              framförde från ett av partierna i regeringsunderlaget så är det
              landsmötesbeslut som gäller hos Folkpartiet av sådan karaktär
              att vi knappast kan förvänta oss ett återställande till tio basbelopp
              under den här mandatperioden. Man uttrycker det som att Sverige
              i dag befinner sig i en svår ekonomisk kris.
            </seg>
            <seg n="b8b1d2d2">
              Tobias Krantz är väl inte är lika gammal i gården som jag, men
              jag minns när vi hade en svår ekonomisk kris i Sverige. Det var
              under 90-talet. Jag minns när vi hade 500 procents ränta, och
              jag ska inte upprepa allt som har framförts här i kammaren i samband
              med regeringsskiftet. Men då hade vi en svår ekonomisk kris. I
              dag kan vi knappast sägas ha det, Tobias Krantz. Vi har i stället
              kunnat se ganska många spenderbyxor hos regeringen när det gäller
              sänkta skatter för dem som är friska och ekonomiskt starka och
              åtstramningar för dem som är sjuka, svaga och arbetslösa.
            </seg>
          </u>
          <note type="speaker" n="6893cdcb">
            Anf. 15 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_0cb4e3" xml:id="i-1aa56596ce106020-6" n="6c272ac0">
            <seg n="a1a052b6">
              Fru talman! Jag kan i alla fall glädja mig åt färgen på ett blått
              kuvert, Tobias Krantz. Låt oss diskutera hur detta ska vara! Jag
              vill inte alls föregripa en kommande utredning, för meningen med
              en utredning är ju att ta reda på var man ska hamna. Men självklart
              måste vi diskutera hur vi ska göra systemen tydligare. Man ska
              veta vad man har rätt till. Man ska känna en trygghet. Men man
              ska också veta att det inte är acceptabelt med fusk och överutnyttjande.
              Det är inte acceptabelt att använda våra trygghetssystem för personer
              som har en arbetsförmåga men som på grund av arbetsmarknadspolitiska
              åtgärder får förtidspension. Detta är inte acceptabelt.
            </seg>
            <seg n="5c07170b">
              Tydlighet kan vi ha åt väldigt många håll, och jag har absolut
              inget emot att tydligheten blir större.
            </seg>
            <seg n="9c25b93e">
              Till Göte Wahlström vill jag säga att jag förvånas lite. Ni höjde
              till tio basbelopp två månader innan valet. Det var så mycket
              valfläsk så att det nästan osade. Vad vi gjorde i stället var
              att sänka skatten för att de med låga inkomster som har det tufft
              skulle få mera pengar kvar i plånboken. Jag kommer som jag ser
              det i dag inte att medverka till att diskutera höjda skatter,
              vilket jag har förstått att Socialdemokraterna är inne på när
              det gäller att återställa för de här personerna.
            </seg>
            <seg n="1f6ef5e5">
              Min ambition är att de som har låga inkomster ska få ännu mer
              pengar över i plånboken. Inte minst ska vi hjälpa dem som i dag
              har en arbetsförmåga tillbaka till arbetet. Det är den största
              hjälpen.
            </seg>
            <seg n="a2d413f2">
              Vi har också höjt bostadstillägget, och vi gör det möjligt för
              dem som har varit utanför arbetslivet att försöka komma tillbaka
              genom att de får behålla mer av detta bostadstillägg än de fick
              med den förra regeringens politik. De fick nästan inte en krona
              över när de gick från förtidspension tillbaka till arbete med
              lön därför att marginaleffekterna var så höga. Vi ska i stället
              hjälpa just den gruppen som har arbetsförmåga att rehabiliteras
              och komma tillbaka.
            </seg>
            <seg n="6f72ec84">
              Vi har förslag på koordinatorer. Vi har tagit bort medfinansieringen
              för arbetsgivare så att arbetsgivare inte ska utesluta dem som
              har stått långt borta från arbetslivet på grund av sjukdom med
              risk för att arbetsgivare ska stå för kostnaderna. Vi ger i dag
              samma möjligheter till de personer som har varit borta länge som
              de som inte har varit sjuka.
            </seg>
            <seg n="cd92062f">
              Sjukskrivningsintyg från dag ett gäller för dem som har varit
              sjuka ofta med upprepad korttidsfrånvaro. Det är ett sätt att
              hjälpa personer i tid. I mitt arbete som företagssköterska har
              jag varit med om detta vid ett flertal tillfällen, och jag vet
              hur rätt och riktigt detta är. Det handlar inte om förkylningar
              eller vinterkräksjuka utan det handlar om att vi tar ett medmänskligt
              ansvar och reagerar i tid.
            </seg>
            <seg n="2858351e">
              Vi utvecklar och stärker företagshälsovården på olika sätt. Det
              gäller också sjukskrivningsprocessen. Vi skickar inte bara med
              1 miljard kronor ut till landstingen, som den förra regeringen
              gjorde, utan vi säger också att landstingen ska förbinda sig att
              ge en god rehabilitering. Det finns riktlinjer, och fusk är inte
              acceptabelt.
            </seg>
            <seg n="d6279b19">
              Vi gör insatser på arbetsmarknaden för att hjälpa personer tillbaka
              till arbetslivet igen. Det finns en mängd olika åtgärder för att
              stödja och hjälpa personer tillbaka till arbetslivet eller för
              att de inte ska hamna i ohälsa.
            </seg>
            <seg n="61a860bf">
              På dessa nio månader har det hänt långt mycket mer. Jag var också
              med under den ekonomiska krisen i början av 90-talet. Det var
              fem månader efter det att Socialdemokraterna var tvingade att
              lämna in och vi övertog makten. Det var en klar följd av detta.
              Den diskussionen ska vi lämna därhän.
            </seg>
            <seg n="61208b17">
              Jag upprepar återigen att regeringen gör mycket på många olika
              områden. Det är jag stolt över.
            </seg>
          </u>
          <note type="speaker" n="de1019c0">
            Anf. 16 TOBIAS KRANTZ (fp):
          </note>
          <u who="tobias_krantz_51873e" xml:id="i-e779b67297f8911c-1" n="b0d03ea0">
            <seg n="8110a2fe">
              Fru talman! Tack så mycket för klarläggandet av det konstitutionella
              läget i interpellationsdebatten. Det bjuder jag på.
            </seg>
            <seg n="61ba15fc">
              Jag har aldrig påstått, Göte Wahlström, att Sverige befinner
              sig mitt uppe i en djup ekonomisk kris. Jag sade att socialförsäkringssystemen
              har en djup strukturell kris. Jag tycker inte att man kan komma
              till någon annan slutsats när man ser de höga nivåerna på antalet
              långtidssjukskrivna under senare år. Det är först de senaste åren
              som de har sjunkit lite grann. Det finns också många förtidspensionärer.
              Inte minst under den gamla socialdemokratiska regeringens tid
              vid makten sköt antalet förtidspensioneringar i höjden. Det har
              skapat en stor strukturell kris i socialförsäkringssystemet.
            </seg>
            <seg n="5b94233c">
              Sverige befinner sig inte i någon djup ekonomisk kris, men socialförsäkringssystemet
              har stora problem. Det är det vi måste attackera.
            </seg>
            <seg n="f69314a6">
              Jag vill avslutningsvis passa på att ge några utgångspunkter
              för Folkpartiets del när det gäller en kommande uppgörelse om
              socialförsäkringssystemet. Jag hoppas att vi kan få en bred uppgörelse
              kring socialförsäkringssystemet, precis som statsrådet gav uttryck
              för i sitt svar. Det är viktigt precis som med pensionssystemet
              där vi lyckades enas, med lite grann olika utgångspunkter från
              allra första början, om en uppgörelse som är långsiktigt hållbar.
              Jag tror att vi kan enas om vi visar god vilja från olika håll.
            </seg>
            <seg n="c87f2261">
              Några utgångspunkter från vårt håll är att det ska vara tydliga
              samband mellan avgifter och förmåner i systemet, att det ska vara
              tydligt för den enskilde vad som betalas in och betalas ut från
              hans eller hennes sjukförsäkring och att det gärna ska vara ett
              självständigt system som ligger utanför statsbudgeten så att man
              kan lita på att de pengar som betalas in till sjukförsäkringen
              också går till sjukförsäkringen när man behöver dem. Det ska sättas
              in tydliga åtgärder för rehabilitering. Där nämnde statsrådet
              företagshälsovårdens viktiga roll. Det är några utgångspunkter
              för vårt arbete. Jag hoppas att vi ska kunna enas om detta, och
              jag ser fram emot det kommande arbetet på den punkten.
            </seg>
          </u>
          <note type="speaker" n="38d057a0">
            Anf. 17 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_0cb4e3" xml:id="i-1aa56596ce106020-7" n="6c272ac0">
            <seg n="e49aa43b">
              Fru talman! Tack för det samtal, eller vad vi ska kalla detta,
              som vi har haft. Jag känner ändå att vi har det gemensamt att
              vi anser att vi inte stillatigande kan se på den stora mängd ohälsa
              som finns i vårt land. Jag får ibland frågan: Vad är det viktigaste
              jag tänker göra för att minska ohälsan? Vi kan väl konstatera
              att det inte är en sak. Det är en mängd saker som behöver göras
              för att minska utanförskapet och ohälsan. Det handlar om sjukskrivningsprocessen
              där vi har ett vänta-och-se-perspektiv i det här landet. Vi har
              haft alldeles för långa handläggningstider. Det har per automatik
              varit långtidssjukskrivningar och utanförskap, dörren har låsts
              och det har varit svårt att komma ut. Vi har inte haft en arbetsmarknad
              som har anpassat sig till de personer som har varit utanför länge.
            </seg>
            <seg n="f13248b1">
              Vi måste se till att värna socialförsäkringen så att människor
              känner trygghet och tillit. Fusk och överutnyttjande ska inte
              kunna förekomma. Trots hettan i diskussionen tror jag att vi kan
              vara överens om att vi har en socialförsäkring som ska utvecklas
              och att det ska vara möjligt för människor att känna tilltro till
              den.
            </seg>
            <seg n="e9ec3306">
              Samtidigt ser jag att det finns en mängd olika aktörer inom socialförsäkringen.
              Som LO-utredaren Jan Edling skriver finns det ett samband mellan
              arbetslöshet och långtidssjukskrivningar. Om det går att stödja
              arbetsmarknaden och ge lämpliga och riktiga jobb till de människor
              som behöver dem kommer också ohälsan att minska.
            </seg>
            <seg n="3ec296ec">
              Här behövs en stor mängd olika insatser för att hjälpa och stödja
              människor. Det är det jag tror att vi kan enas om.
            </seg>
          </u>
          <note n="6b969091">
            Överläggningen var härmed avslutad.
          </note>
          <note n="02d515b7">
            5 § Svar på interpellation 2006/07:500 om kärnvapen i Göteborgs
            hamn
          </note>
          <note type="speaker" n="51f18547">
            Anf. 18 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-8deabe2cfe21ddcb-0" n="a1d30d3f">
            <seg n="74f3e23e">
              Fru talman! Med anledning av övningen Noble Mariner har Peter
              Rådberg frågat mig vilka garantier jag har fått för att de fartyg
              som kommer till Göteborgs hamn inte har några kärnvapen ombord
              samt om jag avser att ta några initiativ i saken.
            </seg>
            <seg n="d4e05cb1">
              Som svar på interpellationen får jag anföra följande.
            </seg>
            <seg n="2c59c3ba">
              Noble Mariner är en återkommande Natoövning öppen för PFF-länder,
              och detta blir fjärde året i rad som Sverige deltar. Denna gång
              är övningsscenariot att en multinationell marin styrka, med ett
              FN-mandat som grund, ska säkra handelssjöfarten i en konfliktmiljö.
            </seg>
            <seg n="b4363337">
              Med riksdagens stöd har Sveriges regering vid det här laget i
              ett par decennier haft samma förhållningssätt till internationella
              örlogsbesök. Detta förhållningssätt innebär att regeringen förutsätter
              att gästande stater följer svensk lag. Det är inte förenligt med
              bestämmelserna i lagen (1984:3) om kärnteknisk verksamhet att
              utan tillstånd föra in atomdrivna eller kärnvapenbestyckade fartyg
              på svenskt territorium.
            </seg>
          </u>
          <note type="speaker" n="5f2e48b9">
            Anf. 19 PETER RÅDBERG (mp):
          </note>
          <u who="peter_radberg_980aa0" xml:id="i-f3b55ddd78a790c4-0" n="a1b60bbc">
            <seg n="f1627023">
              Fru talman! Jag har skrivit en interpellation till försvarsministern
              med anledning av Natobesöket i Göteborg som ägde rum i helgen.
              Det känns lite märkligt att vi ska behöva diskutera denna händelse
              efter Natobesöket, trots att jag skickade in interpellationen
              i rätt tid men, okej.
            </seg>
            <seg n="c65de1dd">
              Upprinnelsen till Natobesöket i Göteborg är att Nato under maj
              månad kommer att genomföra den största militära övningen i Östersjön
              sedan kalla kriget. Sverige kommer att bidra med en styrka på
              600700 personer. Man skulle kunna tro att Sverige är ett Natoland,
              men vi är inte det än som tur är.
            </seg>
            <seg n="8564a6c8">
              I anslutning till denna Natoövning har Sverige bjudit in eller
              fått en förfrågan från Natoländerna om att ta emot 37 fartyg i
              Göteborgs hamn med omnejd.
            </seg>
            <seg n="0d22c24f">
              Jag ställde två frågor till försvarsministern, nämligen vilka
              garantier Sverige har fått av Natoländerna att de fartyg som kommer
              till Göteborg inte har några kärnvapen ombord och därmed inte
              bryter mot svensk lag samt om försvarsministern har tagit några
              initiativ i frågan. Svaret är nej på båda frågorna.
            </seg>
            <seg n="d870444b">
              Försvarsministern har inte fått några garantier i frågan eftersom
              Mikael Odenberg inte ens har frågat utan förutsätter att de följer
              svensk lag. Man har inte ens undersökt saken. Eftersom regeringen
              inte fick några sådana garantier fanns det ändå möjlighet att
              avgöra saken på egen hand genom att utföra någon form av strålningsmätningar
              enligt den metod som användes för att konstatera att ubåt U 137
              som gick på grund i Karlskronas skärgård 1981 var kärnvapenbestyckad.
              Men den risken skulle en svensk regering aldrig våga sig på att
              ta. Det är bäst att inget veta, och det gäller att sitta still
              i båten när Nato är på besök.
            </seg>
            <seg n="6b682580">
              Då är det lättare för försvarsministern att stå här i kammaren
              några dagar efter besöket och säga att man förutsatte att man
              skulle följa svensk lag. Varför skulle i det här fallet Natoländerna
              följa svensk lag? De vet på förhand att vi inte kommer att fråga.
              Med andra ord har de full handlingsfrihet i frågan.
            </seg>
            <seg n="ce3ebaeb">
              Försvarsministern har inte frågat, och några initiativ har du
              definitivt inte tagit för att ta reda på fakta i ärendet. Det
              tycker jag är mycket upprörande av en svensk regering. Sverige
              har passivt tittat på när Nato kommer in i landet och med största
              sannolikhet har kärnvapen ombord. Den svenska regeringen vågar
              inte försvara de lagar som riksdagen har fattat beslut om.
            </seg>
            <seg n="0826adb9">
              Nato är numera en anfallsstyrka, och Sverige närmar sig Nato
              undan för undan. Vad regeringen och försvarsministern gör sig
              skyldiga till är att urholka den lag som riksdagen har stiftat,
              nämligen att vi inte får ta emot besök av fartyg med kärnvapen
              ombord. Lagen saknar i dag i praktiken betydelse.
            </seg>
            <seg n="cde4f2e7">
              Jag har en följdfråga till försvarsministern. Eftersom du inte
              har fått garantierna och eftersom du inte har tagit några egna
              initiativ blir min naturliga följdfråga: Varför har du inte gjort
              detta? Varför har du inte tagit detta initiativ som jag tycker
              skulle ha varit en självklarhet utifrån den lagstiftning som vi
              har i Sverige?
            </seg>
          </u>
          <note type="speaker" n="633bcde9">
            Anf. 20 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-8deabe2cfe21ddcb-1" n="a1d30d3f">
            <seg n="f906610e">
              Fru talman! Svaret är väldigt enkelt. Jag har över huvud taget
              inte övervägt att ta några initiativ. Jag inser att Peter Rådberg
              inte tycker om örlogsbesök som inkluderar Natofartyg. Men hans
              upprördhet är i bästa fall tramsig och i sämsta fall spelad.
            </seg>
            <seg n="57668366">
              Vag jag har gjort är att jag har upprätthållit den politiska
              linje som Sveriges regering haft i ett par decennier. Det är ingen
              nymodighet. Exakt likadant har det varit under de örlogsbesök
              som ägde rum på svenskt territorium under de år då Peter Rådbergs
              parti ingick i regeringsunderlaget. Vi har dömt av denna fråga
              mängder av gånger i riksdagen.
            </seg>
            <seg n="dde0052a">
              Sveriges förhållningssätt är att vi är tydliga gentemot de nationer
              som gästar Sverige med sina krigsfartyg. Enligt vad som gäller
              i Sverige är varken atomdrivna eller kärnvapenbestyckade fartyg
              välkomna eller tillåtna på svenskt territorium. Vi utgår från
              att gästande stater följer detta. Vi har ingen anledning att ifrågasätta
              det. Vi välkomnar örlogsbesök i Sverige, och vi tycker att det
              är bra att svenska enheter kan göra örlogsbesök utomlands. Det
              är en del i det marina utbytet mellan länder. Vi tycker att det
              är bra att Sverige är delaktigt i det utbytet mellan länder.
            </seg>
            <seg n="cb8bdf91">
              Vad slutligen gäller interpellationssvaret kan jag bara beklaga
              att den här interpellationsdebatten äger rum efter det att örlogsbesöket
              i Göteborg har genomförts. Men jag har besvarat denna interpellation
              enligt reglerna i riksdagsordningen. Jag har ingen ambition att
              förhala debatten. Diskussionen hade blivit precis densamma om
              den hade ägt rum i förra veckan.
            </seg>
            <seg n="65cdceb0">
              Vi följer och upprätthåller det regelverk som vi har haft sedan,
              höll jag på att säga, kärnvapnen uppfanns. Det finns inga planer
              på att ändra detta. Med detta är vi tillfreds. Därför har jag
              heller inte planerat några initiativ i frågan. Peter Rådberg får
              sin indignation till trots mig inte att ändra uppfattning på den
              punkten.
            </seg>
          </u>
          <note type="speaker" n="4f547b47">
            Anf. 21 PETER RÅDBERG (mp):
          </note>
          <u who="peter_radberg_980aa0" xml:id="i-f3b55ddd78a790c4-1" n="a1b60bbc">
            <seg n="336fa55d">
              Fru talman! Interpellationen gäller inte vad jag tycker om själva
              övningen i sig, utan interpellationen handlar om kärnvapen inom
              svenskt område. Det är det den handlar om, ingenting annat. Jag
              ska återge vad en av Natobefälhavarna sade enligt en tidning.
              Han sade följande: I skarpt läge finns det en rad olika vapen
              ett Natofartyg kan vara utrustat med. Men vi skiljer på operationer
              och övningar, och vissa vapen man betonar vissa har vi inte med
              på fartyg för närvarande.
            </seg>
            <seg n="a33cbd72">
              Vilka dessa vissa vapen är kan man fråga. Men, Mikael Odenberg,
              regeringen vill närma sig Nato med det bestämdaste. Jag läste
              Svenska Dagbladet i morse. Enligt den kan du mycket väl tänka
              dig att vi ska ingå i Natos insatsstyrka efter 2008. Du öppnar
              en liten dörr där. Vi som följer försvarsfrågan ser att du kommer
              närmare och närmare. Det här är ett steg. Det som hände i Göteborg
              är att inte knacka för hårt på Natos dörr för att störa dem för
              mycket. Därför vill du inte ta initiativ, och därför vill du definitivt
              inte fråga.
            </seg>
            <seg n="b104af4d">
              Men jag utgår från den svenska lagen. Om man ska ha en svensk
              lag och följa den måste man ta reda på fakta i ärendet, undersöka
              saker och vara helt säker. Ja, den socialdemokratiska regeringen
              jag håller med om det, inte bara ni utan även den gamla regeringen
              hade precis samma inställning som ni. Då urholkas den här lagen
              fullständigt. I praktiken saknar den betydelse. Det är vackra
              ord om att vi inte ska ta in kärnvapen i landet. Men när vi aldrig
              undersöker saken kan vi aldrig heller få veta någonting.
            </seg>
            <seg n="08d53de3">
              Därför kvarstår frågan: Varför försöker man inte upprätthålla
              svensk lag genom att ta reda på om fartygen har kärnvapen ombord
              eller inte?
            </seg>
          </u>
          <note type="speaker" n="14f8a683">
            Anf. 22 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-8deabe2cfe21ddcb-2" n="a1d30d3f">
            <seg n="3f8ae7d5">
              Fru talman! Jag vet att Peter Rådberg är ny i riksdagen, men
              tycker Peter Rådberg att jag som försvarsminister ska strunta
              i riksdagen, strunta i vad riksdagen tycker? Ska jag strunta i
              vad riksdagen säger? Ska jag strunta i vad riksdagen upprepade
              gånger har uttalat? Till exempel har utrikesutskottet sagt: Utskottet
              finner emellertid anledning att framhålla att när regeringen meddelar
              tillstånd för örlogsbesök erinras den gästande staten om att kärnvapen
              inte får medföras vid besök i svenska hamnar, etcetera. Sveriges
              regering utgår från att detta förbud strikt iakttas. Den svenska
              politiken i fråga om besök av örlogsfartyg bygger således på att
              vi hyser förtroende för att besökare respekterar våra regler.
              Den besökande staten avkrävs inga garantier. Utrikesutskottet
              konstaterade också att örlogsbesök i Sverige är en del i ett större
              militärt utbyte som ökar förtroendet mellan staterna. Enligt utskottets
              uppfattning är det ett svenskt intresse att kunna delta i detta
              utbyte.
            </seg>
            <seg n="33bb3b2a">
              Det var riksdagens uppfattning under riksdagsåret 1994/95 enligt
              utrikesutskottets betänkande UU19. Jag delar utskottets och riksdagens
              bedömning då. Riksdagen har inte gjort någon annan bedömning nu.
              Riksdagen har aldrig gjort någon annan bedömning, trots att frågan
              har prövats upprepade gånger. Ändå står Peter Rådberg här och
              är jätteförvånad och jätteindignerad över att jag inte har tagit
              några initiativ för att göra tvärtemot det som riksdagen tycker
              är det rätta och som jag tycker är det rätta och som Sveriges
              regering tycker är det rätta. Det står inte på kartan, Peter Rådberg.
            </seg>
            <seg n="94a8c14d">
              Att försöka koppla ihop örlogsbesöket i Göteborg och vårt deltagande
              i Natoövningen Noble Mariner med, vad jag förstod, Natos snabbinsatsstyrkor
              och att sedan göra det till något konspiratoriskt blir det inte
              bättre av. Det är fjärde året i rad som vi deltar i den här övningen.
              Det var bara det att förra året hette den Brilliant Mariner. Året
              dessförinnan hette den Loyal Mariner. Det är sant att den är större
              i år än vad den var förra året och förrförra året. Det är också
              en av poängerna för att vi deltar. Vi skulle aldrig på egen hand
              kunna rigga en övning av det formatet och ett övningsscenario
              av det format som man nu kan göra. Därför är det väldigt värdefullt
              för Sverige att kunna delta.
            </seg>
            <seg n="c75fb98c">
              Med deltagande visar vi vår vilja och ambition att medverka i
              internationell krishantering. Nato är, vad man än tycker om Nato,
              den enda aktör som har kapacitet att leda stora operationer. Det
              är därför vi är under Natobefäl till exempel i Kosovo. Det är
              därför bra att vi kan samöva med Natoförband i en fredstida krishanteringsövning.
              Det ger också en möjlighet för oss att utvärdera våra förband.
              Det är också viktigt om vi ska delta i internationella fredsoperationer,
              och skyddet för våra egna förband men också för tredje part ökar
              om vi är samövade. Därför är det legitimt att delta i den här
              typen av övningar. Det är inget nytt, det är fjärde året i rad
              som vi deltar i en marin övning i Östersjön som är Natoledd. Peter
              Rådbergs indignation är alltmer malplacerad.
            </seg>
          </u>
          <note type="speaker" n="14c9684f">
            Anf. 23 PETER RÅDBERG (mp):
          </note>
          <u who="peter_radberg_980aa0" xml:id="i-f3b55ddd78a790c4-2" n="a1b60bbc">
            <seg n="0d57ffd2">
              Fru talman! Mikael Odenberg svarar inte på frågan. Han pratade
              om någonting helt annat i det här inlägget. Det kanske han får
              göra. Jag har inte pratat om ifall vi ska vara med i den här operationen
              eller inte utan återigen: Frågan gäller om de här fartygen hade
              kärnvapen ombord när de var i Göteborgs hamn. Jag ifrågasätter
              inte interpellationen i alla fall. Jag kan ha åsikter om det,
              men interpellationen handlar inte om ifall vi ska vara med eller
              inte. Den handlar endast om ifall det var kärnvapen ombord eller
              inte.
            </seg>
            <seg n="1d4fd5a3">
              Jag konstaterar, Mikael Odenberg, att du inte svarar på frågan.
              Du tar inte reda på och regeringen vill inte ta reda på om de
              bryter mot svensk lag, utan ni bara förutsätter och hoppas att
              de inte gör det. Min fråga var: Hur vet du det? Tänk om hela rättssystemet
              i Sverige byggdes på att man hoppades att inte ett brott hade
              begåtts och så vidare. Det är klart att man får ta reda på saker
              och ting. När det är fråga om kärnvapen har väl frågan en helt
              annan dignitet än om det hade varit något annat.
            </seg>
            <seg n="5b38e322">
              Återigen: Det handlar inte i det här fallet om ifall vi ska delta
              i övningen. Det handlar om ifall Sverige har tagit emot fartyg
              som har kärnvapen ombord. Det har du inte undersökt, och det tycker
              jag är beklagligt att en svensk regering inte undersöker.
            </seg>
          </u>
          <note type="speaker" n="3fd5e1fc">
            Anf. 24 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-8deabe2cfe21ddcb-3" n="a1d30d3f">
            <seg n="88d5e41a">
              Fru talman! Om Peter Rådberg orkade läsa det skrivna interpellationssvaret
              skulle han se att jag svarar på frågan.
            </seg>
            <seg n="b3652afc">
              Vi efterfrågar inga sådana garantier. Det är inte svensk politik.
              Svensk politik är sedan ett par decennier tillbaka att informera
              stater som gästar Sverige med örlogsfartyg om de regler som gäller.
              Dessa regler innebär att man inte får gå in på svenskt territorium
              med atomdrivna fartyg och med kärnvapenbestyckade fartyg. Vi utgår
              från att gästande stater följer dessa regler. Vi har ingen som
              helst anledning att ifrågasätta detta.
            </seg>
            <seg n="c3bec093">
              Det är en politik och ett förhållningssätt som riksdagen upprepade
              gånger har prövat och konstaterat är rimligt. Därför är det också
              det förhållningssätt som den här regeringen i likhet med ett pärlband
              av regeringar bakåt i tiden har haft. Det finns ingen anledning
              att ändra på den politiken.
            </seg>
          </u>
          <note n="6b969091">
            Överläggningen var härmed avslutad.
          </note>
          <note n="86adbb7d">
            6 § Svar på interpellation 2006/07:486 om särskild undervisning
            på sjukhus
          </note>
          <note type="speaker" n="99d88b3b">
            Anf. 25 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-dcc756cc44d4e89d-0" n="607a4c8c">
            <seg n="ab05dacf">
              Fru talman! Eva Johnsson har frågat mig vad jag avser att göra
              för att bevara den ordning som gäller för sjukhusskolor och som
              har stöd av många inblandade företrädare.
            </seg>
            <seg n="2b6738e5">
              Som Eva Johnsson mycket riktigt påpekar är den särskilda undervisning
              som bedrivs vid sjukhus mycket uppskattad. Detta visar inte minst
              Statens skolverks översyn av sjukhusundervisningen från år 2005.
              Liksom i all annan undervisning vill regeringen självklart att
              sjukhusundervisningen ska hålla hög kvalitet.
            </seg>
          </u>
          <note n="39bbdfba">
            Skolverket lämnade i sin slutrapport över uppdraget ett antal
            förslag till förändringar som bland annat rörde finansieringen
            av undervisningen samt förslag till en ny reglering av systemet.
          </note>
          <note n="74ddc548">
            Som Eva Johnsson också nämner i sin interpellation framkom synpunkter
            på Skolverkets förslag vid remissförfarandet. Beredningsarbetet
            pågår i Regeringskansliet, och regeringen har för avsikt att behandla
            denna fråga inom ramen för arbetet med en ny skollag.
          </note>
          <note type="speaker" n="c900fd6c">
            Anf. 26 EVA JOHNSSON (kd):
          </note>
          <u who="eva_johnsson_c6ce6f" xml:id="i-2cec9b1c94ef168e-0" n="e0b5b1a3">
            <seg n="9db363b2">
              Fru talman! Jag vill tacka skolministern för svaret och är glad
              över att frågan om sjukhusskolorna kommer att uppmärksammas i
              skollagsarbetet.
            </seg>
            <seg n="dadeb1ef">
              Både i en rapport från Skolverket och vid sjukhusskolornas rektorskonferens
              i september 2006 framkom det samstämmigt att det är i den nationella
              likvärdigheten för landets sjukhusskolor som det brister. Det
              beror delvis på en kombination av otydlighet i den nuvarande skollagen
              och otydlig kommunal ledning. Av den anledningen är det positivt
              att skolministern i samband med det nya skollagsarbetet ser över
              frågan om just sjukhusskolorna.
            </seg>
            <seg n="d1d83d04">
              Fram till den dag då man faktiskt kommer i kontakt med verksamheten
              är nog begreppet sjukhusskolor ganska okänt för många medborgare.
              Man vet inte så mycket om dem. Men vid kontakten, när man väl
              hamnar i en situation där man har ett sjukt barn eller en sjuk
              ungdom eller själv är sjuk, upptäcker man vilket avgörande stöd
              den här verksamheten ger och är.
            </seg>
            <seg n="932cbc8f">
              Sjukhusskolorna verkar lite i det tysta, en ganska omfattande
              verksamhet. De finns på 90 sjukhus i 42 kommuner. För många elever
              som är i en väldigt utsatt situation som man ju är när man är
              sjuk, psykiskt eller fysiskt, förändras vardagen dramatiskt. Det
              kan innebära att eleven måste ha en kanske livslång medicinering
              eller har behov av upprepade behandlingar. Sjukhusskolan och hemskolan
              arbetar då gemensamt för att klara måluppfyllelsen för elever
              och minska stressen som eleven kan uppleva på hemskolan efter
              sin sjukfrånvaro. Elevens skolgång både på sjukhuset och på hemskolan
              anpassas efter elevens sjukdomstillstånd. Ju tidigare eleverna
              får stöd med sitt kontinuerliga lärande, desto mindre identifierar
              de sig som sjuka. Det är ett slags friskvård det handlar om.
            </seg>
            <seg n="e665c4eb">
              I det här sammanhanget kan det vara lämpligt att lyfta fram den
              del av sjukhuslärarnas verksamhet som har vuxit oroväckande under
              de senaste åren, nämligen hemundervisningen. Det handlar om barn
              och ungdomar vars psykiska ohälsa gör att de helt enkelt inte
              orkar finnas med i den vanliga skolan.
            </seg>
            <seg n="f3faf7d6">
              I en rapport från Skolverket framkommer det också att det finns
              stora skillnader mellan sjukhusundervisningen inom BUP, barn-
              och ungdomspsykiatrin, och den somatiska delen som sjukhusskolan
              har ansvar för. Det behövs naturligtvis olika typer av kompetens
              hos sjukhuslärarna beroende på vilken del av sjukhusskolans verksamhet
              som de arbetar inom.
            </seg>
            <seg n="e6617ed2">
              Av den anledningen är jag intresserad av att höra hur skolministern
              har för avsikt att tydliggöra ansvarsfördelningen mellan hemskolan
              och sjukhusundervisningen i den kommande skollagen, som har visat
              på ganska tydliga brister i de tidigare utredningarna.
            </seg>
          </u>
          <note type="speaker" n="1cf0f64e">
            Anf. 27 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-dcc756cc44d4e89d-1" n="607a4c8c">
            <seg n="a534693c">
              Fru talman! Eva Johnssons beskrivning av sjukhusundervisningen
              och varför den är viktig, hennes problematiserande runt innehållet
              och en del avvägningar är i allt väsentligt korrekt. Det är en
              rätt omfattande undervisning. Samtidigt är frågan om sjukhusundervisning
              mycket undanskymd i den allmänna skoldebatten. Det är något som
              alla förutsätter bara fungerar. Även om ett barn ligger på sjukhus
              en längre tid måste det kunna fullfölja sin skolgång.
            </seg>
            <seg n="20df5b6b">
              De förslag som finns på området från Skolverket handlar inte
              om ifall sjukhusundervisning ska finnas eller inte och att den
              ska ha så hög kvalitet som möjligt, för därom är vi alla överens,
              utan det handlar om hur den ska betalas och finansieras.
            </seg>
            <seg n="453ac22a">
              Anledningen till att förslaget kommer upp är naturligtvis att
              det finns en målkonflikt. I Eva Johnssons interpellation finns
              det en mening om att grundprincipen bör vara subsidiaritetsprincipen
              och att det i det här fallet leder till att den existerande lösningen
              bör bibehållas. Det kan man väl i och för sig ifrågasätta. Det
              är i själva verket så att subsidiaritetsprincipen, att kommunalisera
              så mycket som möjligt, är utgångspunkten i Skolverkets förslag.
            </seg>
            <seg n="6886c891">
              Detta att staten har ansvaret för just sjukhusundervisningen
              när kommunen ansvarar för all annan undervisning är i och för
              sig en undantagsordning. Subsidiaritetsprincipen talar väl egentligen
              för att ansluta sig till Skolverkets förslag att kommunerna ska
              ha ansvaret för detta. Det ska ligga nära medborgarna, och kommunerna
              har ansvaret för skolväsendet i övrigt.
            </seg>
            <seg n="c29e727f">
              Mot detta ska ställas att detta är en mycket väl fungerande verksamhet
              som den fungerar nu. Det är ett fåtal barn i Sverige som har behov
              av detta. Det är ett på ett fåtal orter som det finns sjukhusundervisning.
              Det är där de stora sjukhusen finns som den här verksamheten finns,
              medan barnen kommer från alla möjliga kommuner. Förmodligen skulle
              det bli en hel del förhandlingar och tjafs, rent ut sagt, om hur
              mycket som ska betalas av den ena och den andra, som skulle kunna
              vara till men för undervisningens innehåll.
            </seg>
            <seg n="6c380794">
              Subsidiaritetsprincipen är väl det som talar för Skolverkets
              förslag. Det som talar emot förslaget är att verksamheten är mycket
              väl fungerande som den fungerar i dag. Någonstans där ska avvägningen
              till sist göras. Som Eva Johnsson förstår av mitt svar är jag
              inte i dag beredd att göra den avvägningen, utan regeringen återkommer
              till detta i förslaget till ny skollag.
            </seg>
          </u>
          <note type="speaker" n="0eeb874e">
            Anf. 28 EVA JOHNSSON (kd):
          </note>
          <u who="eva_johnsson_c6ce6f" xml:id="i-2cec9b1c94ef168e-1" n="e0b5b1a3">
            <seg n="f64d2e03">
              Fru talman! Jag uppskattar att skolministern problematiserar
              frågan, för detta är en typ av knäckfråga. Som så väldigt ofta
              hamnar vi i just finansieringsproblematiken.
            </seg>
            <seg n="cbefa7d2">
              Alltsedan skolan i Sverige kommunaliserades har sjukhuslärarna
              argumenterat för att det ska finnas en central tilldelning av
              medel. Skälen har, som skolministern var inne på, varit spariver
              som till och från slår sina klor i kommunerna. Kommunerna har
              just nu goda ekonomiska förutsättningar, och då brukar man vara
              generös och välvilligt inställd till många typer av verksamheter.
              Men det kan komma andra tider, och då är vi angelägna om att de
              barn och ungdomar som redan är ganska drabbade inte ska drabbas
              ytterligare, det vill säga att undervisningen inte ska behöva
              bedrivas med lite godtycklig inställning, om man får uttrycka
              det så, från respektive kommun. Redan nu är det så att vissa kommuner
              har en generös ekonomisk inställning och gärna skickar pengar
              till denna verksamhet, medan andra kommuner kramar sina plånböcker
              betydligt hårdare i förhållande till hur mycket pengar man skickar
              till skolorna. Detta är ett dilemma och orsakar en viss nervositet
              i verksamheten som inte är till gagn för den.
            </seg>
            <seg n="cfd02a1f">
              Den nuvarande finansieringsmodellen, där staten har det övergripande
              finansiella ansvaret, är ett system som ändå har visat sig att
              fungera bra. Det är ett enkelt system som skapar lugn och ro i
              verksamheten.
            </seg>
            <seg n="d856e507">
              Man kan väl också fundera lite på subsidiaritet och vad det betyder.
              Det skulle man kunna filosofera över en stund. Det är inte säkert
              att den lägsta möjliga nivån för frågans och sakens absolut bästa
              ska vara på skolbasis. Det är väl det vi menar. Det är möjligt
              att det kanske ändå handlar om statlig nivå i det läget.
            </seg>
            <seg n="c1c3dcb6">
              Jag skulle därför vilja ställa en följdfråga till skolministern.
              Vad vill skolministern mer detaljerat göra för att säkerställa
              en trygg och förutsägbar finansiering för sjukhusskolorna och
              den verksamhet man bedriver där?
            </seg>
          </u>
          <note type="speaker" n="85a7742e">
            Anf. 29 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-dcc756cc44d4e89d-2" n="607a4c8c">
            <seg n="0ba45da1">
              Fru talman! Jag för min del har aldrig gillat kommunaliseringen
              av svenskt skolväsende över huvud taget. Får jag personligen välja
              mellan om staten ska betala och styra eller om kommunerna ska
              göra det så tror jag att det blir mer likvärdigt om staten gör
              det. Det gäller naturligtvis även sjukhusundervisningen. Jag är
              glad för att det åtminstone när det gäller sjukhusundervisningen
              finns ett tryck på att den ska vara statlig.
            </seg>
            <seg n="a3535a03">
              Med det sagt: Nu är skolväsendet kommunalt. Det är ett undantag
              att just detta ska finansieras statligt. Men det starka skäl som
              talar för att bibehålla dagens ordning, även om den avviker från
              hur resten av skolväsendet är uppbyggt, är att den fungerar väl.
              Det går att förutse situationer där det skulle bli problem med
              finansieringen om man lade ut det med interkommunala ersättningar
              mellan lägeskommuner och hemkommuner.
            </seg>
            <seg n="d7b7cc8b">
              Jag tror att vi har samma grundsyn på verksamheten och på hur
              viktig den är. Och min grundsyn i statens ansvar för skolväsendet
              är också känd. Hur regeringen landar i denna fråga när det just
              gäller finansieringen av sjukhusundervisningen får däremot avgöras
              när vi tar ställning till lagförslaget om ny skollag. Även om
              frågan ställs ytterligare en gång kommer jag inte att kunna ge
              ett mer preciserat svar i dag.
            </seg>
          </u>
          <note type="speaker" n="7caa0618">
            Anf. 30 EVA JOHNSSON (kd):
          </note>
          <u who="eva_johnsson_c6ce6f" xml:id="i-2cec9b1c94ef168e-2" n="e0b5b1a3">
            <seg n="9a28864a">
              Fru talman! Jag får kanske tolka detta med god vilja och som
              en positiv signal i rätt riktning. Jag dristar mig att göra det.
            </seg>
            <seg n="3b594ec6">
              Jag är övertygad om att vi är överens om att vi har gott om goda
              pedagoger i Sverige. Jag skulle vilja vinkla in frågan på en lite
              annan och vidare nivå och avsluta med att konstatera att vi har
              duktiga pedagoger och specialpedagoger i Sverige. Vi har dessutom
              en lagstiftning som ger eleverna rätt till undervisning oavsett
              om man befinner sig på sjukhus eller om man är i en skolmiljö,
              även om det visar sig att detta ibland inte är någon direkt garanti
              och att det kan finnas ekonomiska aspekter som avgör.
            </seg>
            <seg n="e4261ac5">
              Men Sverige är på många sätt ett föregångsland när det gäller
              detta. Kanske är det så att Sverige skulle vidga perspektivet
              och inbjuda övriga länder i till exempel Europa för att diskutera
              frågan. Detta är en fråga som berör många andra länder på europeisk
              nivå. Man skulle kunna ha ett gott utbyte genom att dela gemensamma
              erfarenheter. Kanske kunde Sverige fungera som något slags spjutspets
              med våra duktiga specialpedagoger inom detta område. Det vore
              välkommet att Sverige stod som värd för denna typ av konferens.
              Jag inser att skolministern inte kommer att kunna lova det, men
              jag skickar med det som en idé för framtiden.
            </seg>
          </u>
          <note type="speaker" n="6e1836fd">
            Anf. 31 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-dcc756cc44d4e89d-3" n="607a4c8c">
            <seg n="713ba570">
              Fru talman! Jag tackar för idén och tipset, Eva Johnsson, och
              för engagemanget i denna undervisningsform. Det är inte så ofta
              frågan kommer upp eftersom detta är så okänt. Samtidigt är det
              oerhört viktigt att det finns en fungerande skolundervisning på
              våra sjukhus för den grupp som det handlar om, nämligen barn med
              sjukdomar som tvingas till längre eller återkommande sjukhusvistelser.
            </seg>
            <seg n="538c2a74">
              Vem som ska betala och finansiera har det funnits olika uppfattningar
              om genom åren, men regeringen kommer att sätta ned foten när vi
              så småningom tar ställning till lagförslaget om ny skollag. Utgångspunkten
              ska vara att denna verksamhet ska värnas och skyddas också i framtiden.
            </seg>
          </u>
          <note n="6b969091">
            Överläggningen var härmed avslutad.
          </note>
          <note n="a72d0e47">
            7 § Svar på interpellation 2006/07:457 om sommarjobb
          </note>
          <note type="speaker" n="2c43eb99">
            Anf. 32 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-4" n="e63d666a">
            <seg n="17e0fb22">
              Fru talman! Johan Löfstrand har frågat mig hur jag kommer att
              agera för att ge ungdomar under 18 år möjlighet att faktiskt komma
              ut på arbetsmarknaden under sommaren.
            </seg>
            <seg n="ae0ebe92">
              Jag har också fått frågan om jag avser att verka för att ungdomar
              tidigt får testa på hur det är att jobba och hur borttagandet
              av stödet till feriejobb främjar denna möjlighet.
            </seg>
            <seg n="e37b62ea">
              Slutligen har jag fått frågan om jag kommer att försöka påverka
              de kommuner som i dag helt eller delvis har dragit in de medel
              som tidigare har använts till feriejobb.
            </seg>
            <seg n="85d6ec28">
              Frågor på samma tema har jag besvarat tidigare och jag kan därför
              i huvudsak bara upprepa vad jag tidigare har sagt i denna fråga.
            </seg>
            <seg n="5e8d0241">
              Jag delar uppfattningen att feriejobb är viktiga för ungdomar.
              Ungdomar som sommarjobbar får en första kontakt med och insikt
              i arbetslivet. Det tror jag vi alla är överens om. Men regeringens
              prioritering är nu att satsa mest resurser på dem som står längst
              ifrån arbetsmarknaden och som har störst behov av stöd.
            </seg>
            <seg n="572ba5db">
              Regeringen har emellertid för avsikt att stärka anknytningen
              till arbetsmarknaden för ungdomar som bor i hushåll som är beroende
              av försörjningsstöd genom en enhetlig regel för hur stor del av
              ferieinkomster som dessa ungdomar får behålla utan att det ekonomiska
              biståndet till familjen minskar.
            </seg>
            <seg n="206625f9">
              Mot bakgrund av det goda arbetsmarknadsläget och att antalet
              feriejobb nu ökar utan statliga subventioner avser jag för närvarande
              inte att vidta några åtgärder på området.
            </seg>
          </u>
          <note type="speaker" n="bc8f3c09">
            Anf. 33 JOHAN LÖFSTRAND (s):
          </note>
          <u who="johan_lofstrand_8afe9f" xml:id="i-82efc0ad754d4cdb-0" n="5eed8b86" next="i-4ba05016276ac981-0">
            <seg n="c9ad2a34">
              Fru talman! Jag vill börja med att tacka arbetsmarknadsministern
              för det svar som jag har fått.
            </seg>
            <seg n="c113e413">
              Sommarjobb och feriejobb är en aktuell fråga. Vi närmar oss sommaren
              med stormsteg, och det finns många ungdomar som längtar efter
              ett sommarjobb eller ett feriejobb.
            </seg>
            <seg n="0d47a613">
              Många ungdomar runt om i Sverige är inte lika glada för eller
              positiva till det svar som arbetsmarknadsministern ger och framför
              allt den sista biten där han säger: Mot bakgrund av det goda arbetsmarknadsläget
              och att antalet feriejobb nu ökar utan statliga subventioner avser
              jag för närvarande inte att vidta några åtgärder på området.
            </seg>
            <seg n="e735700d">
              När man hör dessa ord känner man att det är samma gamla vanliga
              borgerliga politik som förs. Det är marknaden som ska sköta dessa
              delar. Jag tror inte att marknaden klarar av allt.
            </seg>
            <seg n="08e748db">
              Vi kan se att runt om i landet försvinner det sommarjobb och
              feriejobb. I Motala kommun i Östergötlands län kunde man förra
              året erbjuda över 70 feriejobb. Den moderatledda kommunledningen
              har nu avskaffat feriejobben helt och hållet. Ett annat exempel
              är Helsingforss stad där man tidigare år har lagt ned över 20
              miljoner kronor. I år spenderar man bara en spottstyver på feriejobb.
              Detta är stora förändringar som kommer att göra att många ungdomar
              inte kommer att kunna få sommarjobb i sommar.
            </seg>
            <seg n="649d0dc0">
              Det är viktigt att man kommer ut på arbetsmarknaden tidigt. Jag
              vet själv hur det var när jag fick mitt första sommarjobb och
              fick känna på hur det var att kliva upp tidigt på morgnarna och
              få min första lön i handen.
            </seg>
            <seg n="39543ce6">
              Det är viktigt med sommarjobb och feriejobb. Det är något som
              kommunerna och staten ska lägga ned både tid och resurser på.
            </seg>
            <seg n="1c24d19c">
              Jag tror att arbetsmarknadsministern och jag är ganska överens
              om att erfarenhet och utbildning är de två absolut viktigaste
              delarna för att få egentligen alla människor i jobb, men framför
              allt för att få unga människor i jobb. Om man då minskar möjligheten
              att få komma ut och testa att jobba under somrarna kommer det
              också att bli svårare att lära sig hur arbetsmarknaden fungerar.
              Det blir nog också jobbigare att faktiskt komma ut i arbetslivet.
            </seg>
            <seg n="7057e149">
              Detta kan man lägga ihop med de andra förändringar som den borgerliga
              regeringen nu genomför, till exempel att man förändrar a-kassan,
              att man till och med gör a-kasserutinerna för ungdomar sämre än
              den a-kassa som finns för vuxna. Samtidigt kan man se att vi har
              ett problem med långtidsarbetslösheten för ungdomar. Långtidsarbetslösheten
              bland ungdomar har under det senaste året ökat markant, och det
              tror jag beror på avsaknaden av utbildning och avsaknaden av lämplig
              praktik.
            </seg>
            <seg n="9e565441">
              Så jag vill avsluta med att fråga arbetsmarknadsministern en
              gång till: Om vi nu är överens om problemet kring att det är viktigt
              att man kommer ut och får praktik och utbildning, ser inte arbetsmarknadsministern
              något som helst problem med att vi får färre feriejobb runt om
              i landet? Min andra fråga till arbetsmarknadsministern är: Om
              man tar bort feriejobben, tror inte arbetsmarknadsministern att
              detta också i förlängningen kommer att göra att det blir svårare
              att komma ut på arbetsmarknaden nu när även annan praktik försvinner?
            </seg>
          </u>
          <note n="b424e144">
            Anf. 34 HELENE PETERSSON i Stockaryd (s):
          </note>
          <u who="johan_lofstrand_8afe9f" xml:id="i-4ba05016276ac981-0" n="5eed8b86" prev="i-82efc0ad754d4cdb-0">
            <seg n="f51994b2">
              Fru talman! Jag ställde ungefär samma fråga till arbetsmarknadsministern
              i mars och fick samma svar. Arbetsmarknadsministern svarar ju
              också att han inte har ändrat åsikt sedan dess.
            </seg>
            <seg n="f13c2552">
              Jag är bekymrad, för jag får inte de här signalerna. Ministern
              skriver här att Arbetsmarknadsstyrelsen helt nyligen har rapporterat
              om en kraftig ökning av antalet feriearbeten i år. Det är inte
              de signalerna jag ser runt om i mitt län. Det finns kommuner som
              fortfarande har en hög svansföring. De håller på och jobbar med
              det och satsar pengar. De går själva in med pengar i denna verksamhet,
              för de tycker att det är viktigt. I Jönköping sade man bara häromdagen
              att två av tre ungdomar är utan feriejobb. I Eksjö är det 15 platser
              för gymnasieelever över 18 år, men man har minskat till en treveckorsperiod
              i stället för två, som tidigare. Sävsjö/Vetlanda har ungefär samma
              regler som man hade förra året och erbjuder detta. I mitt län
              är det ungefär varannan kommun som inte erbjuder så många feriejobb
              som innan.
            </seg>
            <seg n="6071314f">
              Det här är ett bekymmer, för visst är det en viktig signal vi
              ger. Ministern säger att regeringen står för jobbpolitik, att
              den hela tiden ska värna om att man får komma in på arbetsmarknaden,
              att man får en känsla av hur det är att arbeta. Och visst är det
              med våra nior och våra gymnasieelever som vi måste arbeta allra
              främst för att de ska få just den här signalen om vad det är att
              arbeta. Att komma in och få ett vanligt sommarjobb är inte lätt.
              Vi har många ungdomar som går på högskolan, och framför allt är
              det ju de som får jobb, och de som är över 18 år. I industrin
              har vi många ställen som har maskiner. Där kan man inte få ett
              jobb om man inte har fyllt 18. Inom vården prioriteras definitivt
              de som har fyllt 18. Dessa arbeten är alltså inte det vanliga.
            </seg>
            <seg n="959212a9">
              Sedan måste jag också hålla med Johan. Jag var också inne och
              tittade på ungdomsarbetslösheten. Och när man ser från april 2006,
              då det var 2 200 ungdomar, till april i år, då det är 10 000,
              blir man ännu mer bekymrad. De som är yngre har ju definitivt
              mycket sämre möjlighet att få ett feriearbete i år.
            </seg>
            <seg n="23a63e3c">
              Så jag skulle vilja att vi fick lite mer än vad ministern har
              svarat hittills när det gäller vari den här kraftiga ökningen
              består. Det skulle jag vilja att arbetsmarknadsministern redogör
              för i sitt svar, att han plockar fram var de här siffrorna kommer
              ifrån och hur man tänker. Sedan är dessa 100 miljoner kronor mycket
              pengar, kan det tyckas, men det är lite i ett sammanhang. Jag
              vill också höra lite mer utförligt förklarat varför vi inte kan
              fortsätta med detta signalsystem till kommunerna om att det här
              är en viktig fråga.
            </seg>
          </u>
          <note type="speaker" n="6d75a7ac">
            Anf. 35 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-5" n="e63d666a">
            <seg n="f5bc3302">
              Fru talman! Jag föreslår att interpellanterna läser Svenska Dagbladet
              från i fredags. Där är en helsida med rubriken: Rekordmånga sommarjobb,
              12 000 ferieplatser anmälda till arbetsförmedlingen under april
              månad.
            </seg>
            <seg n="b675ebc9">
              Det är bara att konstatera det som Ams gör i sin redovisning,
              som naturligtvis är offentlig och går att ta del av om man vill
              läsa tidningar och annat. Vi har nu det högsta antalet lediga
              sommarjobb sedan 1990, 55 000 lediga sommarjobb som förmedlas
              via arbetsförmedlingen. Då ska man naturligtvis också ha klart
              för sig att det är väldigt många sommarjobb som inte förmedlas
              via arbetsförmedlingen utan som går via direktkontakter och vad
              det nu kan vara. Men det är den högsta siffran sedan 1990.
            </seg>
            <seg n="3574ceba">
              Statistiska centralbyrån meddelade så sent som på förmiddagen
              i dag att antalet sysselsatta ungdomar i åldern 1624 år under
              det första kvartalet i år ökade med 44 000 jämfört med första
              kvartalet i fjol. Det är den största sysselsättningsökningen för
              ungdomar sedan 1987, på 20 år. Det är fantastiskt, och det ska
              vi naturligtvis glädja oss väldigt mycket åt.
            </seg>
            <seg n="3b95651a">
              Det är klart att vi har ett starkt arbetsmarknadspolitiskt läge,
              inte minst för de ungdomar som nu kommer in på arbetsmarknaden,
              antingen i reguljär sysselsättning, de 44 000 som har kommit in
              sedan förra året, eller i feriejobb, de 55 000 som hittills har
              kommit. Då ska man ha klart för sig att de sommarjobb som är anmälda
              till arbetsförmedlingen under första kvartalet brukar motsvara
              ungefär två tredjedelar av det totala antalet sommarjobb. Därav
              kan vi möjligen prognostisera ytterligare 20 00025 000 sommarjobb
              som förmedlas via arbetsförmedlingen tills sommaren börjar.
            </seg>
            <seg n="a7d974f9">
              Att i det läget, med begränsade resurser, lägga ned 100 miljoner
              kronor ytterligare på det här området tycker jag är näst intill
              befängt med all respekt för mina meddebattörer. Jag tycker snarare
              att man måste se till att hjälpa dem som står allra längst ifrån,
              som har svårast att ta sig in på arbetsmarknaden även i ett läge
              som ser gott ut. Det är därför vi också har lagt 9,8 miljarder
              i jobb- och utvecklingsgarantin och 2,8 miljarder på jobbgarantin
              för unga, som vi kommer att diskutera om ytterligare någon vecka.
              Det är naturligtvis en prioritering som vi gör, och den står jag
              gärna för, för den är helt rimlig med tanke på det arbetsmarknadsläge
              som nu råder.
            </seg>
          </u>
          <note type="speaker" n="e48a18c8">
            Anf. 36 JOHAN LÖFSTRAND (s):
          </note>
          <u who="johan_lofstrand_8afe9f" xml:id="i-82efc0ad754d4cdb-1" n="5eed8b86" next="i-4ba05016276ac981-1">
            <seg n="9c3a998b">
              Fru talman! Det var många siffror från arbetsmarknadsministern,
              och jag ska faktiskt ta del av artikeln. Det lovar jag. Men jag
              har själv med mig en egen artikel från min lokala tidning hemma
              i Östergötland. Man har gjort en rundringning och pratat med kommunerna
              och hört. Man får det rakt motsatta budskapet. Där är budskapet
              att de flesta kommunerna kommer att ge färre feriejobb i år än
              man har gjort tidigare år. Och det rör sig faktiskt om ganska
              mycket färre antal jobb. Ur mitt perspektiv som östgöte är det
              väldigt beklämmande. Det som är ännu mer beklämmande är att de
              kommuner som i dag minskar antalet feriejobb i mångt och mycket
              är borgerligt styrda eller moderatledda kommuner. Där har man
              sagt, och tydligt prioriterat, att feriejobb är något som vi inte
              ska pyssla med. Det här är något som arbetsmarknaden klarar själv.
            </seg>
            <seg n="b5992f82">
              Jag tror faktiskt inte att det är så. Och jag tror att det finns
              en annan poäng med feriejobb. Det är att man faktiskt kan ge de
              ungdomar som kanske har hamnat lite snett i samhället en möjlighet
              att få tjäna lite extra pengar och känna sig behövda. För att
              man ska kunna ha den mekanismen krävs det att det är kommunala
              jobb och att det faktiskt levereras fler jobb än just de specifika
              jobb som går till dem som kanske är lite mer av bråkstakar, så
              att inte de blir utpekade.
            </seg>
            <seg n="3ef2f7c6">
              Därför tror jag att feriejobb fyller fler funktioner än att bara
              vara en del i sysselsättningen. Den effekten kommer att försvinna,
              åtminstone i Östergötland.
            </seg>
            <seg n="ec34c118">
              Arbetsmarknadsministern pratade om ungdomsgarantin. Vi kanske
              återkommer till den senare under eftermiddagen. Jag kan inte låta
              bli att lyfta upp en liten del.
            </seg>
            <seg n="93bcccb3">
              Vi pratar om att den långa ungdomsarbetslösheten har stigit under
              de senaste åren och att det nu är nästan 10 000 ungdomar som står
              utanför arbetsmarknaden, och har gjort det under en längre tid.
              Jag ser det som ett oerhört stort problem.
            </seg>
            <seg n="ca0840c5">
              Jag tror att det bästa sättet att få tillbaka dessa ungdomar
              på arbetsmarknaden är utbildning och praktik. Den borgerliga regeringen
              har sagt att det inte är vägen. Den väg som jag uppfattar är den
              borgerliga lösningen är att man ska sitta 30 timmar på arbetsförmedlingskontoret
              och söka jobb.
            </seg>
            <seg n="cf2cdec3">
              Min fråga till arbetsmarknadsministern är: Hur ska ungdomsgarantin
              fungera? Hur ska coachningen av de enskilda ungdomarna fungera
              utan att man ger Ams ökade resurser? Det kanske vi får återkomma
              till i nästa debatt.
            </seg>
            <seg n="48ca3799">
              Jag vill ha reda på hur viktigt det är med feriejobben. Jag tror
              att det är viktigt. De siffror som jag har från mitt hemlän visar
              att vi kommer att få en minskning.
            </seg>
          </u>
          <note n="519295dc">
            Anf. 37 HELENE PETERSSON i Stockaryd (s):
          </note>
          <u who="johan_lofstrand_8afe9f" xml:id="i-4ba05016276ac981-1" n="5eed8b86" prev="i-82efc0ad754d4cdb-1">
            <seg n="bd78e503">
              Fru talman! Det är glädjande siffror som arbetsmarknadsministern
              redovisar. Det kan man inte komma ifrån. Varje ungdom som får
              ett sommarjobb, jobb som aviseras till arbetsförmedlingen och
              att arbetsförmedlingen får mer är självklart glädjande.
            </seg>
            <seg n="86e5ff0b">
              Men jag tror inte att vi pratar om samma ungdomar. De ungdomar
              som är 1617 år och som har gått ut nian eller första året på gymnasiet
              har ytterst svårt att få de jobb som ministern pratar om. Det
              är inte dem man har som semestervikarie eller sommarvikarie, dem
              man plockar in när någon går på semester och som får ta ansvar.
              Detta är ungdomar som får en vettig sysselsättning på sommarlovet
              och får chans att pröva på ett jobb utan att för den skull ta
              eget ansvar. Det kräver inte dessa jobb, och det ska de inte kräva.
              De ska inte ersätta någon. De ska vara ett komplement och kanske
              en förstärkning på ett ålderdomshem under en sommar så att de
              äldre kan få gå ut och gå, eller på en förskola.
            </seg>
            <seg n="936da797">
              Det är inte de som får ett ordinarie sommarjobb. Det är en feriepraktik.
              Det kallas sommarprao.
            </seg>
            <seg n="35649c81">
              Detta är viktigt för de här ungdomarna. De får signaler och möjlighet
              att tjäna några kronor extra. Jag tror att kommunerna behöver
              den stimulansen.
            </seg>
            <seg n="8c2ca208">
              Jag vill hålla med Johan Löfstrand. De kommuner i Jönköpings
              län som har dragit tillbaka jobb har gått från att vara socialdemokratiskt
              styrda till att vara helt borgerligt styrda eller med borgerlig
              majoritet.
            </seg>
            <seg n="6c6b90c3">
              Jag är bekymrad över detta. Jag tror att många av de här ungdomarna
              inte kommer att få någon vettig sysselsättning under denna sommar,
              vilket de har haft tidigare. Det beklagar jag.
            </seg>
          </u>
          <note type="speaker" n="e04bcd06">
            Anf. 38 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-209cf7131df001fc-0" n="a50718dc">
            <seg n="2f63903c">
              Fru talman! Tack för en bra interpellation, Johan Löfstrand.
            </seg>
            <seg n="64f097e5">
              Vad svarar arbetsmarknadsminister Littorin på en sådan här fråga?
              Han svarar: Det är befängt att satsa på ungdomar. Befängt att
              satsa på ungdomar smaka på det! Jag blir jätteupprörd när jag
              hör det.
            </seg>
            <seg n="9f643f94">
              I Örebro har den tidigare majoriteten Socialdemokraterna, Vänsterpartiet
              och Miljöpartiet varje år under den senaste mandatperioden byggt
              ut och ökat antalet feriepraktikplatser. Feriepraktikplatser som
              vi pratar om här är inte att vikariera extra på ett sommarjobb.
              Feriejobb är för dem som inte får vanliga sommarjobb. Man får
              en kommunal ersättning. För första gången på fyra år kommer man
              nu att sänka antalet feriejobb i Örebro med 200 platser. Man tar
              alltså bort nästan 15 procent av antalet feriejobb. Det gör man
              samma sommar som antalet ungdomar är rekordstort eftersom vi har
              babyboomen från 1989 och 1991.
            </seg>
            <seg n="87683c41">
              1991-orna slutar nian den här sommaren. De ska ut och konkurrera
              på arbetsmarknaden. Många av dem kommer inte att få sommarjobb.
              Då är alternativet kommunens viktiga verksamhet som heter feriejobb.
              Sven Otto Littorin säger att det är befängt att satsa på dessa
              ungdomar. Ursäkta att jag blir så upprörd.
            </seg>
            <seg n="be171db6">
              Han hänvisar till att Svenska Dagbladet skriver om rekordmånga
              lediga sommarjobb. Det löser inte frågan. Det löser inte sommarsituationen
              för många av de ungdomar i Örebro som inte vet vad de ska göra
              till sommaren och som av olika orsaker inte får de här lediga
              jobben. När de får möjlighet till feriepraktik innebär det som
              Johan och Helene har påtalat en viktig meningsfull sysselsättning
              under några veckor då man också får möjlighet att få ersättning.
            </seg>
            <seg n="d96a9b14">
              I min hemkommun Örebro har vi sett att väldigt många av de här
              ungdomarna sedan kan söka ett sommarjobb och få det eftersom de
              har fått erfarenhet. Något som de här ungdomarna inte gör är att
              vara ute och strula. Det är en viktig social funktion. Det är
              alltså befängt, säger Littorin.
            </seg>
            <seg n="b9a21395">
              Jag skulle vilja veta varför statsrådet i den här interpellationsdebatten
              säger att det är befängt att satsa på Sveriges framtid ungdomarna.
            </seg>
          </u>
          <note type="speaker" n="643d8fcd">
            Anf. 39 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-6" n="e63d666a">
            <seg n="8152b875">
              Fru talman! Det är befängt. Det är befängt att satsa mer pengar
              på ett område där det ser osedvanligt ljust ut. Vi måste väl ändå
              prioritera med begränsade resurser. Det är det som är vår uppgift.
              Vi måste se till att lägga resurserna där de verkligen behövs,
              på dem som står allra längst ifrån eller måste komma tillbaka
              på arbetsmarknaden efter tolv års misslyckanden i socialdemokratin
              där ni har levererat 100 000 under 24 år utanför arbetsmarknaden.
              Det är det vi städar upp. Vi ska lägga 2,8 miljarder på jobbgarantin
              för unga för att se till att hjälpa dem tillbaka, inte på ett
              område som nu fungerar bättre än det har gjort på 20 år. Det är
              faktiskt befängt.
            </seg>
            <seg n="a71e3401">
              Jag är född i Motala. När man lyssnar på Johan Löfstrand får
              man intrycket att Motala kommun är den enda arbetsgivare som finns
              i landet. Ta då del av den här artikeln. Den har sin grund i den
              Amsstatistik som finns. Den visar att vi har störst antal sommarjobb
              sedan 1990 och flest antal ungdomar i sysselsättning sedan 1987.
              Vi börjar där.
            </seg>
            <seg n="a2a2004b">
              Min utgångspunkt är naturligtvis att arbetsmarknadspolitiken
              ska fokusera på det som är arbetsmarknadspolitikens huvuduppgift,
              nämligen att få folk tillbaka till arbetsmarknaden. Det vi hör
              interpellanterna beskriva det kan man naturligtvis ha respekt
              för är vad vi gör med de struliga ungdomarna. Frågan är: Är det
              arbetsmarknadspolitikens uppgift att hjälpa dem på ett annat sätt
              än vi gör med andra ungdomar? Jag är inte riktigt säker på det.
              Samtidigt konstaterar vi att nio av tio kommuner i Sverige går
              med vinst. Vi har ett kommunalt ansvar för struliga ungdomar.
              Det kan vi inte lösa genom arbetsmarknadspolitiken. Det är en
              kommunal uppgift. När nio av tio kommuner går med vinst finns
              det möjlighet att göra det.
            </seg>
            <seg n="66d47fb4">
              Låt arbetsmarknadspolitiken fokusera på det den är till för,
              att få fler tillbaka i arbete. När vi gör den prioriteringen måste
              vi se till att lägga pengarna på rätt ställe, och inte på ett
              ställe som för närvarande ser ljust ut väldigt mycket ljusare
              än på 20 år.
            </seg>
            <seg n="d08f6503">
              När man debatterar med en del av mina kära interpellanter får
              man ibland intrycket att ni även om det är en strålande solskensdag
              kan få det att framstå som mulet. Det är det inte. Just den här
              biten av arbetsmarknaden fungerar faktiskt väl.
            </seg>
          </u>
          <note type="speaker" n="40b2a3f3">
            Anf. 40 JOHAN LÖFSTRAND (s):
          </note>
          <u who="johan_lofstrand_8afe9f" xml:id="i-cc7ba3552c9fa9d2-0" n="5eed8b86">
            <seg n="a8f6e4db">
              Fru talman! Det fungerar väl. Man kan ta fram dagens Metro och
              läsa: Dramatisk ökning av unga arbetslösa. Senare i artikeln står
              det: En del av ökningen förklaras med neddragning av arbetsmarknadspolitiska
              program men också av att många ungdomar saknar gymnasiekompetens.
            </seg>
            <seg n="9c0721f0">
              Hur var det nu med den strålande solskensdagen? Jag tror att
              det finns ett antal mörka moln på himlen.
            </seg>
            <seg n="00dfe79e">
              Som jag sade i mitt inledningsanförande handlar det om att vi
              måste skapa praktikplatser och utbildningsplatser. Och då måste
              vi satsa mer på ungdomarna. Jag tror nämligen att till och med
              arbetsmarknadsministern tycker att den här rubriken och artikelns
              innehåll faktiskt innebär att man behöver lägga en och annan krona
              på utbildning och praktik i stället för att sänka fastighetsskatten
              och förmögenhetsskatten.
            </seg>
            <seg n="1915762d">
              Jag har en fråga till arbetsmarknadsministern. Är det ett sådant
              solsken som arbetsmarknadsministern vill ge sken av, eller finns
              det ett par moln på himlen?
            </seg>
          </u>
          <note type="speaker" n="ec7a9158">
            Anf. 41 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-209cf7131df001fc-1" n="a50718dc">
            <seg n="d352f406">
              Fru talman! Arbetsmarknadsministern tydliggjorde att det var
              befängt att satsa på ungdomarna. Enligt mitt sätt att se på detta
              kan det aldrig vara fel att satsa på ungdomar.
            </seg>
            <seg n="467ab680">
              Arbetsmarknadsministern hänvisar också till jobbgarantin. Den
              träder i kraft den 1 december 2007. Vi ska inte tala så mycket
              om vädret, men det kommer i alla fall inte att vara så mycket
              solsken då. Förmodligen är det lite snö då. Men december hänger
              inte ihop med sommaren för mig.
            </seg>
            <seg n="b2a69860">
              Jag tycker att feriejobb är viktiga. De är viktiga inte bara
              för gruppen struliga ungdomar, utan det är viktigt för alla ungdomar
              att faktiskt få känna att de gör en meningsfull insats och att
              de får en praktik som de sedan kan ta med sig tillbaka till arbetslivet.
              De får för första gången känna på vad det innebär att utföra en
              arbetsinsats och få betalt. Och de kanske känner att det är detta
              yrke som de vill utbilda sig till och som de vill gå vidare till.
            </seg>
            <seg n="6d2301de">
              Jag berättade tidigare att vi i Örebro har haft 1 000 feriepraktikplatser.
              Dessa har naturligtvis finansierats delvis av kommunen och delvis
              av staten. Nu drar man ned antalet platser med 200. Det är naturligtvis
              ganska tongivande att det är moderater som styr även i Örebro.
            </seg>
            <seg n="e13bd6c3">
              Satsningen på ungdomar har alltså försvunnit och ersatts av andra
              satsningar, som bland andra Johan Löfstrand har berättat om här
              tidigare.
            </seg>
            <seg n="cf4d85a1">
              Arbetsmarknadsministern tänker inte vidta några som helst åtgärder
              mot bakgrund av det goda arbetsmarknadsläget. Då har jag en fråga.
              Antalet långtidsarbetslösa ungdomar har ökat från 2 300 till 10
              000. De får då vänta ända fram till den 1 december, då arbetsmarknadsministern
              tänker vidta några åtgärder. Är det ditt svar till dem?
            </seg>
          </u>
          <note type="speaker" n="7b0b9b63">
            Anf. 42 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-7" n="e63d666a">
            <seg n="83126f0f">
              Fru talman! Jag håller med om en enda sak, och det är att det
              naturligtvis är väldigt viktigt med sommarjobb. Där är vi helt
              överens. Det är klart att det är en viktig erfarenhet att ta sig
              in på arbetsmarknaden och få erfarenhet och lära sig ta ansvar
              och även få en lön att leva på. Det är naturligtvis väldigt viktigt.
              Därför ska vi vara glada över just de Amsrapporter som nu kommer
              om att vi inte har haft så många sommarjobb sedan 1990. Det är
              otroligt glädjande.
            </seg>
            <seg n="319d1258">
              Vi ska också glädja oss åt de SCB-siffror som kom i dag, nämligen
              att 44 000 fler ungdomar har fått arbete jämfört med samma kvartal
              förra året. Det är den bästa siffran sedan 1987. Det är alltså
              den bästa siffran på 20 år. Det är naturligtvis väldigt glädjande.
            </seg>
            <seg n="808018c4">
              När det gäller långtidsarbetslösa ungdomar vill jag påminna om
              att vad som har hänt är att man har gått från en programplats
              till öppen arbetslöshet, det vill säga att man inte har gått från
              att ha haft ett jobb till att ha förlorat det. Det är därför som
              vi ser just jobbgarantin framför oss för unga. Vi ska jobba mer
              2,8 miljarder för att hjälpa dem tillbaka till arbetsmarknaden,
              inte primärt hjälpa dem till ytterligare en Amsåtgärd. Det måste
              vara vårt huvudsyfte.
            </seg>
            <seg n="61804fb6">
              Den 31 maj, tror jag, kommer vi att diskutera dessa 30 timmar
              och naturligtvis tala mer om innehållet. Men inom dessa 30 timmar
              kommer det att finnas råd och stöd för att hjälpa ungdomar att
              snabbare hitta till rätt arbetsgivare.
            </seg>
            <seg n="b16d85af">
              Inom ramen för de 90 000 programplatser som finns inom Ams och
              som vi har ökat på mot bakgrund av de två förslag som vi lägger
              fram kommer det naturligtvis också att finnas möjligheter för
              praktikplatser och annan typ av utbildning. Det kommer att rymmas
              inom ramen för detta.
            </seg>
            <seg n="0c83d6ef">
              Slutsatsen är att det ser bättre ut än det har gjort på 20 år
              när det gäller ungdomars möjligheter att få sommarjobb. Det ser
              också bättre ut för ungdomar än vad det kanske har gjort på väldigt
              länge när det gäller möjligheten att ta sig in på arbetsmarknaden.
              Det ska vi vara glada för. Det tycker åtminstone jag.
            </seg>
          </u>
          <note n="6b969091">
            Överläggningen var härmed avslutad.
          </note>
          <note n="80429b7e">
            8 § Svar på interpellation 2006/07:480 om ersättning från a-kassan
            för personer under 25 år
          </note>
          <note type="speaker" n="e776bb22">
            Anf. 43 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-8" n="e63d666a">
            <seg n="0670d530">
              Fru talman! Ann-Christin Ahlberg har frågat mig varför jag verkar
              för att försämringar i arbetslöshetsförsäkringen för föräldrar
              under 25 år genomförs nu i en högkonjunktur. Jag har också fått
              frågan vilka skäl man har för att sikta in sig på just ungdomar
              som kämpar för att få in en fot på arbetsmarknaden.
            </seg>
            <seg n="1ff04e89">
              I regeringens vårbudget presenterades ett reformpaket för att
              minska ungdomsarbetslösheten. I paketet ingår att sänka trösklarna
              till arbetsmarknaden för ungdomar genom att sänka arbetsgivaravgifter
              samt en satsning på lärlings- och yrkesutbildning. Även en jobbgaranti
              för unga aviserades. Jobbgarantin syftar till att ge ungdomar
              stöd och stärka deras incitament att söka arbete eller vidareutbilda
              sig. Utöver det har ungdomar rätt till nystartsjobb tidigare än
              andra. Dessa åtgärder bör ses som delar i ett större sammanhang.
              Reformer inom flera politikområden ska tillsammans bidra till
              att bekämpa ungdomsarbetslösheten. Regeringens ungdomspaket påverkar
              både efterfrågan, utbud samt matchningen mellan vakanser och arbetssökande.
              Därtill förbättras kvaliteten i skolan, vilket på sikt förbättrar
              ungas förutsättningar på arbetsmarknaden.
            </seg>
            <seg n="c5167402">
              I den remitterade promemorian En jobbgaranti för ungdomar har
              det föreslagits att ersättningen till ungdomar som fått arbetslöshetsersättning
              successivt trappas ned. Detta gäller redan för samtliga arbetslösa
              med rätt till arbetslöshetsersättning. Det nya är att tiden vid
              varje trappsteg föreslås vara kortare för ungdomar. Syftet är
              att öka ungdomars ekonomiska incitament att söka jobb. Forskning
              har visat att det finns ett samband mellan ersättningsnivå och
              sannolikhet att få arbete. Detta samband är starkare för arbetslösa
              under 25 år. Erfarenhet av detta finns också i Danmark där reformer
              gällande ungdomars arbetslöshetsersättning har tillskrivits en
              stor del av den minskade ungdomsarbetslösheten.
            </seg>
            <seg n="499e843e">
              Unga föräldrar omfattas precis som andra ungdomar av de satsningar
              som görs för att minska ungdomsarbetslösheten. Därför är det rimligt
              att de får en snabbare nedtrappning av arbetslöshetsersättningen
              än föräldrar över 25 år. Däremot bedöms unga föräldrar behöva
              längre tid för omställning än unga som inte är föräldrar. Föräldrar
              under 25 år föreslås därför få en långsammare nedtrappning i ersättningen
              jämfört med dem under 25 år som inte är föräldrar.
            </seg>
            <seg n="12e9b37d">
              Vi har nu ett gynnsamt ekonomiskt läge där efterfrågan på arbetskraft
              ökar. Arbetsförmedlingen rapporterar om en kraftig ökning av antalet
              lediga platser. Att det ekonomiska läget nu ter sig starkt och
              stabilt ska vi ta vara på. Framför allt bör arbetslösa stödjas
              och stimuleras till att söka de många lediga jobb som nu finns.
              Sammantaget visar de genomförda och planerade åtgärderna att regeringen
              nu kraftigt höjer ambitionen när det gäller att bekämpa ungdomsarbetslösheten.
            </seg>
          </u>
          <note type="speaker" n="e0cc8901">
            Anf. 44 ANN-CHRISTIN AHLBERG (s):
          </note>
          <u who="ann-christin_ahlberg_bd0ed8" xml:id="i-627e63777fd0f85d-0" n="1aa8d703">
            <seg n="2c08b8c3">
              Fru talman! Jag tackar för svaret som jag har fått från Sven
              Otto Littorin, även om svaret väldigt mycket handlade om en jobbgaranti
              för ungdomar. Min tanke var att vi mer skulle diskutera unga föräldrar
              och a-kassan.
            </seg>
            <seg n="9b823310">
              Jag tror att Sven Otto Littorin kan minnas hur det var att vara
              ung, även om det var en tid sedan, och hur viktigt det kändes
              att bli respekterad som vuxen och att inte bli diskriminerad på
              grund av sin ålder, speciellt om man hade blivit myndig och än
              mer om man hade blivit förälder. Man vill att samma regler ska
              gälla oavsett hur gammal man är. Det ska inte vara skillnad på
              regelverket om man är 24 år eller 26 år om man är förälder.
            </seg>
            <seg n="7d1a19a6">
              Med de förslag som ni har lagt fram i vårbudgeten om att diskriminera
              unga föräldrar så att de får en sämre a-kassa undrar jag om statsrådet
              kan förstå hur dessa unga föräldrar kan känna sig. Det är ju inte
              så att de har en hög a-kassa om de skulle bli arbetslösa. De har
              ofta fått finna sig i att ta arbeten som är några månaders vikariat
              eller tvingats jobba timme för timme. De har då ofta fått den
              lägsta lönen enligt avtalet som ger ett sämre ekonomiskt utgångsläge
              om de blir arbetslösa. Och jag antar att Sven Otto Littorin inte
              kommer att sänka avgifterna till a-kassorna för dessa grupper.
              Eller är det så?
            </seg>
            <seg n="4996729a">
              Sven Otto Littorin har vid tidigare tillfällen sagt att det inte
              är lätt att leva på 680 kronor. Och dessa unga föräldrar kommer
              inte att få en a-kassa på 680 kronor om de blir arbetslösa, inte
              ens på en 80-procentig nivå, och absolut inte på en 65-procentig
              nivå.
            </seg>
            <seg n="7b64269e">
              Alla unga människor som är eller kommer att bli föräldrar kommer
              inte att kunna kvalificera sig till a-kassan eller ha rätt till
              a-kassa. Varför måste man försvåra ytterligare för dessa unga
              föräldrar?
            </seg>
            <seg n="62a5cfef">
              Fru talman! Det är mer än en halv miljon arbetstagare som är
              visstidsanställda. Där är ungdomar, kvinnor och invandrare med
              LO-yrken kraftigt överrepresenterade. Nästan hälften av de förvärvsarbetande
              kvinnorna under 25 år har tillfälliga anställningar. Bland LO-förbundens
              kvinnliga medlemmar är var tredje anställning tidsbegränsad.
            </seg>
            <seg n="8c2c4457">
              Det är så det ser ut i verkligheten. Därför slår just de här
              förslagen extra hårt mot unga föräldrar, och därför undrar jag
              i vilken verklighet Sven Otto Littorin lever. Har du lyssnat på
              dessa unga, och har du tagit till dig hur många de är, var de
              finns och hur den här a-kassan drabbar dem om de blir arbetslösa?
              Är detta att se till att upprätthålla försäkringsmässigheten i
              arbetslöshetsförsäkringen?
            </seg>
            <seg n="009ecd1b">
              Vi socialdemokrater tycker inte att man ska diskriminera unga
              föräldrar. Vi tycker inte att det här är att upprätthålla försäkringsmässigheten
              i a-kassan. Varför gör man detta just nu i en högkonjunktur?
            </seg>
          </u>
          <note type="speaker" n="63435a4e">
            Anf. 45 PATRIK BJÖRCK (s):
          </note>
          <u who="patrik_bjorck_d8ad48" xml:id="i-dd433bfe7ef58599-0" n="9b476f9c">
            <seg n="591128aa">
              Fru talman! I svaret på Ann-Christin Ahlbergs interpellation
              finns det några saker som jag funderar över, bland annat begreppet
              incitament. I ett antal debatter här i kammaren har vi diskuterat
              hur det ordet ska uttydas enligt vanligt normalt språkbruk, alltså
              på svenska.
            </seg>
            <seg n="5ca4a26a">
              Vad innebär att man behöver öka ungdomars incitament att söka
              jobb? Den frågan skulle jag vilja ha ett svar på från arbetsmarknadsministern.
              Jag har försökt att få ett svar från arbetsmarknadsministern och
              från ett antal riksdagskolleger som representerar den borgerliga
              majoriteten. Men man har alltid försökt slingra sig ur det greppet.
            </seg>
            <seg n="87afd36b">
              Nu ger jag arbetsmarknadsministern ytterligare en chans att så
              att säga på svenska förklara betydelsen. Det ska det bli spännande
              att höra.
            </seg>
            <seg n="79c2924d">
              Jag har en fundering till. Hela tiden har vi tyckt att det har
              varit lite knepigt att dela upp arbetslösa i olika grupper föräldrar,
              icke-föräldrar och så vidare. Man hamnar i knepiga situationer.
              Nu hamnar ni i situationen att ni delar upp de arbetslösa inte
              bara efter om de har barn eller inte, för nu styr också förälderns
              ålder möjligheterna att försörja sig och sina barn, sin familj.
            </seg>
            <seg n="07d7b048">
              Jag tycker inte att man i svaret egentligen förklarar tankegången.
              Också det finns det anledning att lite djupare gå in på. Jag kan
              inte förstå att blöjor på något sätt är billigare för den som
              är yngre. Så såg det i alla fall inte ut i de affärer där jag
              handlade blöjor när mina barn var små. Det var samma pris för
              alla som handlade.
            </seg>
            <seg n="41c472d3">
              Om det nu finns en anledning att skilja mellan föräldrar och
              icke-föräldrar som är arbetslösa blir det väldigt knepigt att
              se att skillnaden skulle ha att göra med åldern. Jag skulle vilja
              att det utvecklades lite grann hur man förklarar det.
            </seg>
            <seg n="c0452129">
              När vi träffar arbetslösa ställer de frågor om sådant här. Då
              får jag säga att jag är dem svaret skyldig, att jag inte förstår
              hur man tänker från regeringens sida.
            </seg>
            <seg n="95d62d7a">
              I och för sig behöver jag inte förstå det. Men av demokratiska
              hänsyn kan det vara viktigt att medborgarna förstår. Man behöver
              inte dela den uppfattning som regeringen företräder, men det underlättar
              den demokratiska debatten om man åtminstone förstår logiken i
              resonemangen.
            </seg>
          </u>
          <note type="speaker" n="c5ebef87">
            Anf. 46 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-9" n="e63d666a">
            <seg n="dfcd8149">
              Fru talman! Ann-Christin Ahlberg har naturligtvis alldeles rätt.
              Det är ett tag sedan jag var under 25, dessvärre.
            </seg>
            <seg n="7242b985">
              Vad vi nu försöker göra är naturligtvis att vi försöker städa
              upp efter er fullständigt misslyckade jobbpolitik när det gäller
              unga. Ni lämnade efter er över hundratusen personer under 25 som
              står utanför arbetsmarknaden. Det gör att Sverige när vi tog över
              var ett av de fem sämsta av EU:s alla länder när det gäller ungdomsarbetslöshet.
              Det är naturligtvis ett fullkomligt misslyckande som ni lämnat
              efter er.
            </seg>
            <seg n="f708b437">
              Det jag vill påminna om jag kommer tillbaka till båda resonemangen
              som de två motdebattörerna här har tagit upp är att mediantiden
              för arbetslöshet bland unga är ungefär 33 dagar. Motsvarande siffra
              för de äldre är ungefär 75 dagar. I genomsnitt är man alltså arbetslös
              under en väldigt mycket kortare tid när man är ung. Det ska vi
              givetvis vara glada över.
            </seg>
            <seg n="57c42efc">
              Varför gör vi då den här typen av förändringar? Ja, vi utgår
              naturligtvis från de erfarenheter som finns både i Sverige och,
              inte minst, i Danmark, där man dramatiskt har minskat arbetslösheten
              bland de unga. Nu är Danmark ett av de allra bästa länderna i
              EU i det avseendet. Sådant ska vi ta vara på.
            </seg>
            <seg n="afc4180c">
              Den första erfarenheten kommer från den sänkning av ersättningsnivån
              i arbetslöshetsförsäkringen som Socialdemokraterna medverkade
              till, från 80 till 75 procent den 1 januari 1996.
            </seg>
            <seg n="884c1416">
              Resultatet tyder på att den reformen ledde till en ökad övergång
              till arbete en ökning med ca 10 procent. Det är en rätt stor ökning.
              Det har betydelse hur ersättningsnivåerna är utformade. Den effekten
              är, visar forskningen, ännu större bland dem som är under 25.
            </seg>
            <seg n="8d59fbb2">
              Sedan har vi erfarenheterna från Danmark. 1996 infördes ungdomssatsningen
              i Danmark. Den var väldigt radikal, skulle man kunna säga. I grund
              och botten halverades a-kassan till 50 procent. Det tänker vi
              naturligtvis inte göra.
            </seg>
            <seg n="d90c804c">
              Det man ser där är att det var en oerhört stark påverkan på arbetslösheten
              bland ungdomar när man gjorde de olika insatserna tillsammans.
              Arbetslösheten bland unga låg i mitten av år 2005 på 3,7 procent
              av arbetskraften. Vi ligger på långt över 12 procent. Det är en
              radikal skillnad! Det är klart att man måste ta intryck av detta
              för att göra det möjligt och lättare att komma tillbaka i arbete.
            </seg>
            <seg n="8c711be6">
              Men vi gör inte enbart detta. Det var det jag försökte förklara
              när jag kom in på de andra delarna; det här ska ses i sitt sammanhang.
            </seg>
            <seg n="9f2bee79">
              De fyra saker vi gör gäller för det första ersättningsnivåerna
              i arbetslöshetsförsäkringen, för det andra de halverade arbetsgivaravgifter
              för unga som kommer den 1 juli, för det tredje jobbgarantin för
              unga som kommer den 1 december vi lägger 2,8 miljarder kronor
              på att hjälpa dem som länge varit borta att snabbare komma tillbaka
              till arbetsmarknaden och för det fjärde särskilda ungdomsförmedlare
              som jag noterar att Ams nu satsar på just för hjälpa ungdomar
              som har större behov av att få specialriktad hjälp för att snabbare
              komma tillbaka till arbetsmarknaden.
            </seg>
            <seg n="01db49b9">
              Fru talman! Patrik Björck frågade mig om detta med incitament.
              Ett incitament är att det ska löna sig bättre att arbeta. Eftersom
              vi inte vill vara inne och pilla i avtalsrörelser eller ha synpunkter
              på lönebildningen det är parternas uppgift måste vi se till att
              göra tre saker samtidigt, nämligen att
            </seg>
            <seg n="64259728">
              De här sakerna tillsammans syftar till att ta vara på de erfarenheter
              som finns från Sverige och de erfarenheter som finns från bland
              annat Danmark där man nu har en väsentligt mycket lägre arbetslöshet
              än Sverige och definitivt en betydligt lägre arbetslöshet än den
              som ni lämnade efter er.
            </seg>
          </u>
          <note type="speaker" n="8f6dc764">
            Anf. 47 ANN-CHRISTIN AHLBERG (s):
          </note>
          <u who="ann-christin_ahlberg_bd0ed8" xml:id="i-627e63777fd0f85d-1" n="1aa8d703">
            <seg n="60c5b0de">
              Fru talman! Jag hörde att Sven Otto Littorin inte svarade särskilt
              mycket på vare sig mina eller Patriks frågor. Det blev mycket
              prat om ungdomar utan barn. Men det vi pratar om är ungdomar som
              har barn. För mig är det en oerhört stor skillnad. Att vara ung
              är så att säga lika men att vara förälder är något mer.
            </seg>
            <seg n="06bfb879">
              Jag ställde faktiskt min interpellation därför att jag på frågestunden
              den 19 april inte fick något svar från dig. Därför tänker jag
              ställa frågorna igen. Patrik tog upp några.
            </seg>
            <seg n="2aa172b6">
              Med risk för att bli tjatig frågar jag dig, Sven Otto Littorin:
              Vad är det för skillnad i sammanhanget mellan en förälder som
              är 24 år och en förälder som är 26 år? Är blöjorna eller maten
              billigare och är försörjningsansvaret mindre och hyran lägre när
              man är 24? Varför ska man försämra a-kassan för föräldrar som
              är under 25 år? Det är föräldrar vi pratar om.
            </seg>
            <seg n="fec476f0">
              Behövs verkligen dessa förändringar i a-kassan i dessa dagar
              när det är högkonjunktur? Utifrån vad du själv sade är det kanske
              inte så många som har mer än 33 dagars arbetslöshet. Jag tror
              att det var så du sade.
            </seg>
            <seg n="c5d771f0">
              Anser du att det är rimligt och moraliskt riktigt att genomföra
              ett så diskriminerande förslag för föräldrar under 25 år?
            </seg>
            <seg n="3f908909">
              På frågestunden sade Littorin: Vi ska se till att upprätthålla
              försäkringsmässigheten i arbetslöshetsförsäkringen. Littorin sade
              också: I Danmark är a-kassenivån för ungdomar 50 procent precis
              som du sade innan även om de har barn. Vi lyfter fram det danska
              flexicurity -systemet för att visa på en framgångsrik politik
              för att bekämpa arbetslösheten bland unga, men vi har valt att
              inte vara så drastiska.
            </seg>
            <seg n="8f85615c">
              Fru talman! Om man tycker att det är en framgångsrik politik
              undrar jag: Är nästa steg i den borgerliga a-kassan en 50-procentig
              ersättning till ungdomarna? Med de nya regelverken i a-kassan
              har ni egentligen gjort detsamma, fast det heter inte 50 procents
              ersättning. Man lindar in det i 65 procents ersättning. Men med
              de nya beräkningsgrunderna, det vill säga arbetsvillkoren och
              möjligheten att kunna kvalificera sig till a-kassan, är unga människor
              och kvinnor snart nere på en ersättningsnivå på 50 procent av
              sin tidigare inkomst.
            </seg>
            <seg n="57446e97">
              Den borgerliga a-kassans regelverk är diskriminerande, och unga
              människor får sämre ersättningar än äldre vid arbetslöshet, speciellt
              om de är föräldrar. Är det så att den borgerliga regeringen vill
              att unga människor inte ska vara med i a-kassan? Eller är det
              så att man vill att unga föräldrar som råkar vara arbetslösa ska
              tvingas att ta vårdnadsbidrag eller bidrag som kan tvinga unga
              mammor att verkligen leva på 3 000 kronor? Det går inte att leva
              på det.
            </seg>
            <seg n="a61a49d7">
              Jag ber dig svara, Littorin. Är blöjorna, hyran eller försörjningsansvaret
              mindre för föräldrar under 25 år?
            </seg>
          </u>
          <note type="speaker" n="73332917">
            Anf. 48 PATRIK BJÖRCK (s):
          </note>
          <u who="patrik_bjorck_d8ad48" xml:id="i-dd433bfe7ef58599-1" n="9b476f9c">
            <seg n="2afa2a16">
              Fru talman! Vi ska se om jag har förstått det rätt. Du säger
              att statistiken visar att unga är arbetslösa kortare tid. Skulle
              det vara ett skäl att piska dem hårdare? Hur logiskt är det tankesättet,
              om det nu är så att den statistiken är riktig?
            </seg>
            <seg n="ccf6457d">
              Statistik kan man använda till vad man vill. Men den enskilda
              person som drabbas kommer alltid att drabbas till hundra procent.
              Om jag drabbas av en arbetslöshet som är längre och får taskigare
              villkor är det jag och min familj som drabbas om jag är en småbarnsförälder
              och är ung.
            </seg>
            <seg n="22c0efdf">
              Jag förstod ändå inte logiken. Uppenbarligen var det så att de
              unga var arbetslösa kortare tid. Så förstod jag det. Men de behövde
              mer pisk med piskan. Det var logiken i det hela på något sätt.
            </seg>
            <seg n="3c13a3a3">
              Incitamentet är egentligen bara en fin omskrivning för att man
              sprider någon sorts myter om att människor är arbetslösa av okynne.
              Det är samma mytbildning som man sprider om att om man är arbetslös
              i Sverige är det bara att kassera in a-kassa. Den är så hög att
              den lever man gott på, och det ställs inga krav. Det är en sådan
              mytbildning som ni sprider.
            </seg>
            <seg n="6e34cfab">
              Man kan se diskussionen om incitament, att arbetare är lata,
              att ungdomar är struliga och så vidare. Men det här handlar om
              någonting helt annat. Det handlar om en helhet i politiken, som
              ni brukar säga. Det handlar bara om att man vill driva löntagarna
              tillbaka och skapa en möjlighet att få en konkurrens med sämre
              villkor och sämre löner.
            </seg>
            <seg n="87f82652">
              Om det var så att det skulle finnas någon sanning i att ungdomarna
              är arbetslösa kortare tid skulle det inte finnas någon logik i
              att piska dem hårdare.
            </seg>
          </u>
          <note type="speaker" n="0bbabc22">
            Anf. 49 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-10" n="e63d666a">
            <seg n="aa988d86">
              Fru talman! Den enskilde drabbas till hundra procent när den
              drabbas, säger Patrik Björck. Det är helt korrekt. Det kanske
              ni borde ha tänkt på under de tolv år när ni drev fram en situation
              där 100 000 personer under 24 år drabbades direkt av det utanförskap
              som ni lämnade efter er. Borde ni inte ha tänkt på det? Borde
              ni inte ha haft en politik för att se till att ungdomsarbetslösheten
              bryts och få fler in på arbetsmarknaden?
            </seg>
            <seg n="44c4b7b4">
              Ni lämnar efter en av de fem värsta ungdomsarbetslöshetsförsyndelserna
              i hela Europa. Med all respekt: Det duger inte att komma att säga
              att mer av samma är det som ska leda någon vart, eller att varje
              åtgärd som vi försöker göra är fel. Det har ni naturligtvis rätt
              att göra, men jag tycker inte att det är hederligt.
            </seg>
            <seg n="480917fa">
              Patrik Björck talar om pisk, och han tillskriver mig och andra
              att vi anser att människor skulle vara arbetslösa av okynne eller
              lathet. Så är det absolut inte! Det är precis tvärtom. Det är
              ni som har piskat ut ungdomarna i en arbetslöshet som vi nu får
              städa upp.
            </seg>
            <seg n="cdf5ef63">
              Låt mig återigen påminna om jobbgarantin för unga. Vi har avsatt
              2,8 miljarder för att hjälpa de ungdomar som har varit borta från
              arbetsmarknaden i 100 dagar eller mer. De ska få hjälp och stöd
              30 timmar i veckan för att komma tillbaka till arbetsmarknaden.
            </seg>
            <seg n="5830db42">
              I det ligger också utbildningsinsatser, praktikplatser, arbetsträning
              och vad det nu kan vara. Erfarenheten internationellt sett visar
              att det väldigt mycket handlar om att hjälpa ungdomar att hitta
              potentiella arbetsgivare. Det kan också vara att rent fysiskt
              gå med dit och hjälpa till vid intervjuer. Vi ska ta till vara
              de erfarenheter man har inte minst från Danmark.
            </seg>
            <seg n="0acbfb3c">
              Jag vet att Patrik Björck brukar göra sig lite lustig över att
              jag ibland tittar på statistik, lite utredningar och sådant. Men
              det ingår i min arbetsuppgift att göra det. Man kan konstatera
              att arbetslösheten i Danmark bland unga är 3,7 procent och att
              den med jämförbar statistik i Sverige är långt över 12 procent.
              Då måste man väl ändå dra någon slutsats av det. Man kan inte
              bara säga att vi nöjer oss med det ni har lämnat efter er. Jag
              skulle inte komma på tanken att göra på det sättet.
            </seg>
            <seg n="59b406cd">
              Den grundläggande frågan är: Är det någon skillnad i situation
              för en förälder som är 24 år eller 26 år? Jag vill påminna om
              att unga föräldrar omfattas av alla de insatser som innebär att
              ungdomar får stöd tidigare än andra. Därför är det rimligt att
              unga föräldrar får sin ersättning sänkt snabbare än föräldrar
              över 25 år som inte omfattas av insatserna.
            </seg>
            <seg n="98413406">
              Unga föräldrar kan, som jag sade tidigare i mitt svar, behöva
              längre tid på sig för en omställning jämfört med ungdomar som
              inte är föräldrar. Därför föreslår vi i jobbgarantin för unga
              att arbetslöshetsersättningen med 80 procent ska gälla i 200 dagar
              för den som är under 25 år och har barn. Därmed tycker jag att
              jag har svarat på den fråga som Ann-Christin Ahlberg ställer.
            </seg>
          </u>
          <note type="speaker" n="7023ccf9">
            Anf. 50 ANN-CHRISTIN AHLBERG (s):
          </note>
          <u who="ann-christin_ahlberg_bd0ed8" xml:id="i-627e63777fd0f85d-2" n="1aa8d703">
            <seg n="f911e324">
              Fru talman! Jag tycker inte att Littorin har svarat på mina frågor.
              Du jämför unga med unga, men vi jämför föräldrar med föräldrar.
              Jag tror inte att man kan säga: Jag har inte föräldraansvaret,
              för jag är under 25 år. Det är vad det handlar om.
            </seg>
            <seg n="51e3e6bc">
              Jag kan inte förstå varför han inte kan svara på frågorna om
              blöjor, maten, hyran och försörjningsansvaret är annorlunda om
              man är 24 år eller 26 år. Det är vad det handlar om. Det är bättre
              att han säger att han tycker att ungdomar är mer lata eller vad
              det nu är och att de ska tvingas att ta en lägre ersättning.
            </seg>
            <seg n="eabbd7ea">
              Jag kan berätta att vi socialdemokrater i varje fall vill att
              a-kassan ska vara en omställningsförsäkring när man blir arbetslös.
              För oss ska arbetslöshetsförsäkringen kompensera för inkomstförlust
              vid ofrivillig arbetslöshet. De flesta är faktiskt inte arbetslösa
              frivilligt.
            </seg>
            <seg n="12806be7">
              Försäkringen ska ge en arbetslös en rimlig tid för att hitta
              ett arbete. Försäkringen ska också säkerställa att arbetslösa
              inte tvingas acceptera underbetalda jobb med dåliga villkor. Det
              är vad vi tycker är en arbetslöshetsförsäkring.
            </seg>
            <seg n="10e1bfed">
              Vi socialdemokrater tror på att unga människor vill ha ett jobb
              och att de vill kunna försörja sig. Vi tycker att ert förslag
              slår hårt och skoningslöst mot dessa unga föräldrar, ökar klyftorna
              och ökar otryggheten.
            </seg>
            <seg n="76dcdea3">
              Unga människor har oftast en lägre lön, otryggare anställning
              och mer visstidsanställningar. Är man relativt ny på arbetsmarknaden
              är det inga höga löner. Dessa unga föräldrar kommer inte att få
              en hög a-kassa om de råkar bli arbetslösa. Det är en ren diskriminering
              av unga föräldrar.
            </seg>
          </u>
          <note type="speaker" n="c14df04f">
            Anf. 51 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-11" n="e63d666a">
            <seg n="c21d1d53">
              Fru talman! Vi sänker i vårt förslag ersättningsnivån efter 200
              dagar om man är ung förälder när snittiden på arbetslösheten är
              33 dagar. Men samtidigt får man de extra insatserna tidigare om
              man är förälder under 25 år. Då omfattas man också av jobbgarantin
              efter 100 dagar som kommer för unga.
            </seg>
            <seg n="4a247236">
              Det här hänger ihop. Vi måste dra någon slutsats av de erfarenheter
              vi har av arbetslöshetens utveckling i Sverige efter sänkningen
              1996 och av det som har skett i Danmark, där man har lyckats bekämpa
              ungdomsarbetslösheten på ett sätt som ni aldrig gjorde när ni
              satt i regeringsställning. Ni lät det ju vara och lät talen gå
              upp och bara bli högre och högre över 100 000 utanför.
            </seg>
            <seg n="f262f4de">
              Jag ställer mig en fråga. Om man nu befinner sig i situationen
              att man ska städa upp efter er ska man då göra mer av samma? Ska
              man se till att ytterligare permanenta utanförskapet? Är det rätt
              besked till de föräldrar som i dag finns där, bland de 100 000
              under 25 år som befinner sig i utanförskap? Är det rätt melodi?
              Nej, vi måste naturligtvis se till att hjälpa dem tillbaka in
              på arbetsmarknaden. Det gör vi genom åtstramningar i a-kassan,
              genom jobbavdraget, genom de sänkta arbetsgivaravgifterna och
              genom en jobbgaranti för unga som innebär att vi lägger 2,8 miljarder
              på ordentliga insatser för att få dessa tillbaka till arbetsmarknaden.
              Man ska ha ett jobb att gå till, och inte en ersättning på fickan.
            </seg>
          </u>
          <note n="6b969091">
            Överläggningen var härmed avslutad.
          </note>
          <note n="2c83fcfb">
            9 § Svar på interpellation 2006/07:484 om arbetsförmedlingens
            förutsättningar att ge en god service till arbetssökande med funktionshinder
          </note>
          <note type="speaker" n="33382f8e">
            Anf. 52 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-12" n="e63d666a">
            <seg n="cbba2a42">
              Fru talman! Sylvia Lindgren har frågat mig vilka åtgärder jag
              avser att vidta för att skapa bättre förutsättningar för arbetsförmedlare
              att stödja funktionshindrade att komma ut i arbetslivet.
            </seg>
            <seg n="a02b85e7">
              Av årets vårproposition framgår att nuvarande aktivitetsgaranti
              ersätts med en jobb- och utvecklingsgaranti från den 2 juli i
              år och består av tre faser. Inledningsvis ska fokus vara på intensiva
              jobbsökaraktiviteter med coachning. I den andra fasen kommer det
              att finnas tillgång till ett utbud av arbetsmarknadspolitiska
              program som inkluderar det som Sylvia Lindgren efterfrågar, nämligen
              arbetsträning, arbetspraktik etcetera. I de fall där inte detta
              har resulterat i något varaktigt arbete kommer deltagaren i fas
              tre att anvisas en samhällsnyttig sysselsättning som motsvarar
              individens hela arbetsutbud. Deltagarna i jobb- och utvecklingsgarantin
              erhåller aktivitetsstöd. Regeringen har också i vårpropositionen
              föreslagit riksdagen att omfattningen av de arbetsmarknadspolitiska
              programmen därför ska ökas med ca 31 000 personer för 2008 och
              med ca 20 000 personer 2009 jämfört med de volymer som beräknats
              i budgetpropositionen för 2007.
            </seg>
            <seg n="0287a98c">
              Av regleringsbrevet för 2007 till Ams framgår att ett av flera
              mål för förmedlingsverksamheten är att den ska bidra till att
              korta arbetslöshetstiderna för kvinnor och män som står allra
              längst från arbetsmarknaden.
            </seg>
            <seg n="d3adfef9">
              Det innebär att de medel som myndigheten tilldelas för olika
              programinsatser och för aktivitetsstöd i första hand ska riktas
              till personer som står mycket långt från arbetsmarknaden. Arbetsförmedlingen
              har alltså att göra en prioritering innan beslut om en insats
              fattas. Regeringen följer noga att arbetsförmedlingen prioriterar
              funktionshindrade arbetssökandes deltagande i såväl förberedande
              utbildning som arbetsmarknadsutbildning inom arbetsmarknadspolitiken.
              Så har också varit fallet under en följd av år.
            </seg>
            <seg n="4e63f2ce">
              För att underlätta för personer med funktionshinder som medför
              nedsatt arbetsförmåga att komma ut på arbetsmarknaden finns det
              inom arbetsmarknadspolitiken ett särskilt anslag som omfattar
              bland annat lönebidrag och bidrag till Samhall. Detta anslag har
              tillförts medel för motsvarande 2 000 anställningar med lönebidrag
              för år 2007. I årets vårproposition föreslås också att denna ökning
              ska behållas även 2008 och att en ökning ska kunna ske 2009. Sammanfattningsvis
              är det en prioriterad uppgift för regeringen att ge stöd till
              och underlätta för dem som har ett funktionshinder och därigenom
              stärka deras ställning på arbetsmarknaden.
            </seg>
          </u>
          <note type="speaker" n="df81bf09">
            Anf. 53 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-e518fbe1af75f380-0" n="44603a0c" next="i-fe6b2f2cb2ddf266-0">
            <seg n="ea30e4fa">
              Fru talman! Tack, arbetsmarknadsministern, för svaret! Svaret
              är nämligen mer eller mindre på pricken det som jag egentligen
              hade förväntat mig och trott skulle komma. Det här blir svaret
              på interpellationen, tänkte jag. Man pratar om coachning, men
              säger egentligen ingenting om matchning och det goda arbetet.
              Det handlar också om arbetsförmedlingens skyldigheter att göra
              en prioritering innan beslut fattas om en insats.
            </seg>
            <seg n="fda646cd">
              Fru talman! Poängen med interpellationen är dock att visa på
              de begränsade möjligheter arbetsförmedlingen har att stödja sökande
              med funktionshinder, bland annat beroende på de minskade anslagen.
            </seg>
            <seg n="278d54dd">
              Låt mig ta ett exempel som har vederfarits mig när jag har varit
              ute på arbetsförmedlingarna. Där har jag också fått klart för
              mig att det är många funktionshindrade som arbetsförmedlingarna
              har att hjälpa.
            </seg>
            <seg n="0cc14c6f">
              Ett ganska vanligt fall av en sökande som arbetsförmedlingen
              ska arbeta med är en 50-årig kvinna som har arbetat med lokalvård.
              Hon är lågutbildad. Hon talar eller läser inte så mycket svenska.
              Genom sitt tunga arbete har hon fått förslitningsskador i rygg
              och nacke. Hon lider också av psykisk ohälsa. För att kunna stödja
              en sådan kvinna och hjälpa henne ut i arbete behöver arbetsförmedlaren
              tid. Man behöver tid att ägna åt henne, och det är tid som inte
              finns. Man behöver tid för att ta kontakt med arbetsgivare och
              se över möjligheter till träning. Allt det här kräver naturligtvis
              resurser.
            </seg>
            <seg n="d10a47c6">
              Arbetsmarknadsministern säger sig vilja prioritera arbetssökande
              med funktionshinder. Det är då märkligt att han förutom att kraftigt
              banta ned arbetsmarknadsprogrammet nu har givit Ams i uppdrag
              att spara ytterligare 580 miljoner till och med 2008. Det kan
              leda till att arbetsförmedlare får sluta.
            </seg>
            <seg n="6515775c">
              Meningsfulla jobb, jobb som utvecklar, det goda arbetet, ett
              systematiskt klart genomtänkt arbete för att hjälpa de funktionshindrade
              ut på arbetsplatserna det är viktigt.
            </seg>
          </u>
          <note n="58b56605">
            Ams har med anledning av införandet av jobb- och utvecklingsgarantin
            från den 2 juli samt jobbgarantin för ungdomar från den 1 december
            givit länsarbetsnämnderna i uppdrag att ändra sin planering för
            2007 inom anslagen aktivitetsstöd och köp av utbildningar med
            mera.
          </note>
          <u who="sylvia_lindgren_b0e7c9" xml:id="i-fe6b2f2cb2ddf266-0" n="44603a0c" prev="i-e518fbe1af75f380-0">
            <seg n="3cdbe7c7">
              Regeringen har inte tillfört Ams några medel i vårpropositionen
              innan de här nya ovan nämnda programmen för 2007 startar. Det
              innebär att redan tilldelade programmedel för 2007 ska räcka för
              uppbyggnaden av jobb- och utvecklingsgarantin parallellt med en
              övrig planerad programverksamhet. Eftersom alla inskrivna som
              har förbrukat sina ersättningsdagar och även vissa oförsäkrade
              bör kunna anvisas jobb- och utvecklingsgarantin kommer den att
              ha merparten för de återstående programmen för 2007 i anspråk.
              Vårens förbrukning av programanslagen har varit hög.
            </seg>
            <seg n="c5f2e127">
              Jag tror nog att ministern liksom jag har fått åtskilliga brev
              från förtvivlade människor som har blivit lovade arbeten och lovade
              att komma ut. Men nu har anslagen helt plötsligt strypts. Vad
              säger Sven Otto Littorin till dem?
            </seg>
            <seg n="ce4cbfae">
              Återupptagna förhandlingar
            </seg>
          </u>
          <note n="832e4398">
            Ajournering
          </note>
          <note n="50ffd193">
            Kammaren beslutade kl. 15.58 på förslag av andre vice talmannen
            att ajournera förhandlingarna till kl. 18.00.
          </note>
          <note n="9bca5f6d">
            Förhandlingarna återupptogs kl. 18.00.
          </note>
          <note n="61b5b5d0">
            9 § (forts.) Svar på interpellation 2006/07:484 om arbetsförmedlingens
            förutsättningar att ge en god service till arbetssökande med funktionshinder
          </note>
          <note type="speaker" n="d0bc32a1">
            Anf. 54 JASENKO OMANOVIC (s):
          </note>
          <u who="unknown" xml:id="i-dcc756cc44d4e89d-13" n="e63d666a">
            <seg n="69f46df7">
              Herr talman! Frågan var som sagt hur man kan förbättra förutsättningarna
              för att ge en bättre service till sökande med funktionshinder.
              Jag anser inte att statsrådet ägnar sig så mycket åt frågan. Man
              är kanske på väg att återställa det antal programplatser som man
              har tagit bort under 2007. Man drog ned med 60 000 programplatser
              inom arbetsmarknadspolitiken. Nu visar det sig att år 2008 blir
              det 31 000 fler och kanske ytterligare 20 000 år 2009. Det är
              9 000 färre än det var 2006.
            </seg>
            <seg n="d2b7db72">
              Det som kvarstår är frågan vad man gör för att förbättra servicen
              åt handikappade. I dag har vi ungefär 11 000 långtidsinskrivna
              funktionshindrade. Ministern pratar om coachning. Coachning i
              all ära, men hur ska de här personerna få jobb? Det framkommer
              inte i svaret. Hur ska de här personerna kunna närma sig arbetsmarknaden?
              Det står inte heller i svaret. Det är den frågan som det handlar
              om. Hur kan vi genom bättre service hjälpa personer med funktionshinder
              att komma ut på arbetsmarknaden? Det är 13 procent av alla synskadade
              som är sysselsatta. Hur ska man hjälpa en synskadad person att
              komma ut på arbetsmarknaden? Vad vill ministern göra konkret för
              att hjälpa de funktionshindrade?
            </seg>
            <seg n="e1bbdbab">
              I dag finns det absolut inga öronmärkta pengar på arbetsförmedlingen
              för den här målgruppen. Den politik som förs i dag och det som
              står i regleringsbrevet innebär att arbetsförmedlare får bestämma
              vem som ska prioriteras. Om det finns en ensamstående trebarnsmamma
              eller en synskadad person får arbetsförmedlaren avgöra vem som
              ska prioriteras eftersom resurser saknas. Vi har sett att Ams
              har dragit i handbromsen och stoppat hela arbetsmarknadspolitiken
              för att resurser saknas. Då är frågan om meningen med den moderata
              politiken är att arbetsförmedlaren ska prioritera. Jag trodde
              att politiken handlade om att vilja någonting, och även på den
              moderata sidan kan man vilja någonting förutom att sänka förmögenhetsskatten
              och fastighetsskatten. Man kan vilja någonting annat och vilja
              få in i arbete dem som ni i valrörelsen sade befann sig i utanförskap.
            </seg>
            <seg n="916822db">
              Men nu har man tydligen sagt att det är arbetsförmedlarna som
              ska prioritera samtidigt som man sätter press på alla andra arbetslösa.
              Vi hörde i debatten tidigare i dag om unga föräldrar som har fått
              sänkt a-kassa. Man sätter press på många grupper samtidigt som
              man ger arbetsförmedlarna ansvaret och säger: Nu får ni prioritera.
              Vi tänker inte ta något politiskt ansvar. Ni får prioritera.
            </seg>
            <seg n="a8dd7a75">
              Jag tycker att det är svagt av regeringen. Man borde faktiskt
              säga: Det här vill vi.
            </seg>
          </u>
          <note type="speaker" n="2050495f">
            Anf. 55 MARIA ÖBERG (s):
          </note>
          <u who="maria_oberg_804bd6" xml:id="i-969f8d31391f7128-0" n="f02e8325">
            <seg n="30683aca">
              Herr talman! Även jag tänkte spinna vidare på Sylvia Lindgrens
              frågeställning som handlar om vilka åtgärder statsrådet tänker
              vidta för att skapa bättre förutsättningar för arbetsförmedlare
              att stödja funktionshindrade. Jag ska precisera lite grann vad
              jag tänker fråga om. Jag tänker faktiskt prata lite grann om kvinnor
              som är funktionshindrade, deras situation på arbetsmarknaden och
              deras möjlighet att få hjälp och stöd från arbetsförmedlingarna.
              Jag vill fråga arbetsmarknadsminister Littorin om han vet att
              antalet kvinnor med funktionshinder som är arbetslösa har ökat
              med 875 människor på ett år. I april i år var det 10 449 kvinnor
              med funktionshinder som var anmälda som arbetssökande. För precis
              ett år sedan var det drygt 9 000. Det är en ökning med nästan
              1 000 kvinnor med funktionshinder som uppenbarligen inte får ta
              del av den högkonjunktur på arbetsmarknaden som råder just nu.
            </seg>
            <seg n="b0a67bf1">
              Arbetsmarknadsminister Littorin skriver i sitt svar att han och
              regeringen noga följer arbetsförmedlingarnas prioriteringar. Då
              blir av naturliga skäl min följdfråga: Kommer arbetsmarknadsminister
              Littorin att hålla jämställdhetsfanan högt och ta på sig jämställdhetsglasögonen
              för att på ett modernt och kraftfullt sätt medverka till åtgärder
              för denna grupp så att kvinnor med funktionshinder får den hjälp,
              det stöd och den matchning som krävs för att de ska komma in på
              arbetsmarknaden?
            </seg>
          </u>
          <note type="speaker" n="f269bbc3">
            Anf. 56 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-14" n="e63d666a">
            <seg n="f0d86b9a">
              Herr talman! Låt mig först säga att det här verkligen är viktiga
              frågor. Jag har under de senaste två veckorna träffat representanter
              både från DHR och HSO för att diskutera funktionshindrades möjligheter
              till inträde på och tillträde till arbetsmarknaden. På de här
              korta minuterna ska jag försöka dra några slutsatser av de här
              diskussionerna.
            </seg>
            <seg n="0b839a00">
              Man kan från AKU och andra undersökningar som SCB gör konstatera
              att det är ungefär en miljon svenskar som anser att de har ett
              funktionshinder. Av dem säger 600 000 att de har nedsatt arbetsförmåga.
              Det är på det sättet man mäter den här gruppen. Totalt 63 procent
              av de funktionshindrade är sysselsatta men bara 52 procent av
              dem som har nedsatt arbetsförmåga på grund av sitt funktionshinder.
              Det har varit en rätt kraftig försämring under den senaste mandatperioden.
              Arbetslösheten bland funktionshindrade ökade med 1,7 procentenheter
              under den förra mandatperioden, vilket är mer än den ökning på
              1,1 procentenheter som vi kunde notera totalt. Jag håller med
              om att det är ett stort bekymmer.
            </seg>
            <seg n="cdfb2964">
              Jag tycker att vi bör göra fyra saker. För det första måste vi
              jobba mer med att öka uppmärksamheten på funktionshindrades rättigheter.
              Men vi måste också se att funktionshindrade tillför erfarenheter
              och kompetenser där det är helt irrelevant om man råkar sitta
              i en rullstol eller om man har något annat handikapp. Det ska
              vara helt irrelevant, och jag utgår ifrån att det är vår gemensamma
              utgångspunkt. Då handlar det om vad vi gör för att underlätta
              för dem som trots allt har någon typ av behov att lättare komma
              in.
            </seg>
            <seg n="64a5ea8c">
              Det andra jag vill säga är att jag tycker att det måste till
              mycket för att få Försäkringskassan och arbetsförmedlingarna att
              jobba bättre tillsammans. Här handlar det om att få ordning på
              det som HSO kallar för rehabröran som den förra regeringen lämnade
              efter sig. Det är ingen lätt historia. Där har vi inlett ett arbete,
              och jag vill gärna återkomma till det framöver. Det handlar naturligtvis
              också om företagshälsovården och förtidspensionärerna. Hur underlättar
              vi för förtidspensionärerna? Många har ju, på grund av sitt arbetshandikapp
              eller sitt funktionshinder, hamnat i förtidspension. Hur underlättar
              vi för dem att få en möjlighet att komma tillbaka? Dessutom blir
              också de aktiviteter som vi ser framför oss inom ramen för jobb-
              och utvecklingsgarantin, där vi lägger 9,8 miljarder brutto enligt
              vårt förslag, viktiga för att underlätta för dem som har varit
              borta länge.
            </seg>
            <seg n="68584197">
              För det tredje är det klart att diskrimineringslagstiftningen
              bör stärkas. Det är också ett viktigt instrument. Vi har också
              aviserat att vi vill slå samman de olika diskrimineringsombudsmännen
              i en myndighet. Inte sällan är det, om jag får kalla det för det,
              multidiskriminering som ligger bakom, och det måste vi naturligtvis
              motarbeta.
            </seg>
            <seg n="3224ecf2">
              För det fjärde måste vi också arbeta vidare med olika typer av
              subventionerade anställningar. Jag såg en uppgift, men jag kan
              inte svära på dess exakthet, att ungefär en tredjedel av de funktionshindrade
              som finns på arbetsmarknaden har någon typ av subventionerad anställning.
              Det ligger någonstans där.
            </seg>
            <seg n="ebfc7ecf">
              Sylvia Lindgren frågar i sin interpellation hur Ams ska kunna
              fullgöra sin uppgift inom ramen för detta. Först och främst konstaterar
              jag att Ams är en sektorsmyndighet, och har som en sådan ett särskilt
              ansvar för att de nationella målen för handikappolitiken uppfylls
              inom arbetsmarknadspolitikens område.
            </seg>
            <seg n="b01c8c27">
              Regeringen har i regleringsbrevet till Ams framhållit att det
              är ett viktigt delmål att korta arbetslöshetstiderna för dem som
              står allra längst ifrån arbetsmarknaden. För mig handlar det om
              att stärka den enskilde, att öka kunskaperna hos både arbetsgivare
              och arbetstagare, och om att kompensera för hindren för arbete
              som nedsatt arbetsförmåga på grund av funktionshinder kan utgöra.
            </seg>
            <seg n="4fac0deb">
              För 2007 finns det 12,6 miljarder kronor under budgetposten 22:4
              Lönebidrag och Samhall m.m. Det betyder 59 000 platser med lönebidrag,
              knappt 17 500 årsanställda inom Samhall samt ytterligare ett antal
              utvecklings- och trygghetsanställningar där Ams bestämmer antalet.
              Det finns också såväl bidrag till arbetsbiträde som bidrag till
              personligt hjälpmedel på arbetsplatsen att tillgå. Jag ska återkomma
              och fortsätta resonera mer om detta i nästa inlägg.
            </seg>
          </u>
          <note type="speaker" n="8893cb16">
            Anf. 57 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-92f95ced5fd10a1b-0" n="44603a0c">
            <seg n="efe474a1">
              Herr talman! Fredagen den 30 mars undertecknade äldre- och folkhälsominister
              Maria Larsson FN:s konvention om rättigheter för personer med
              funktionsnedsättning. Den innebär en ny form av skydd för funktionshindrade
              även i Sverige. Den slår fast ett antal vägledande principer som
              rätten till icke-diskriminering, jämlikhet, oberoende, delaktighet
              och lika möjligheter. Att ha ett arbete är en viktig del av livet
              som många funktionshindrade nekas i dag.
            </seg>
            <seg n="f09d0321">
              Regeringen borde med kraft verka för att skapa förutsättningar
              för att människor med funktionshinder ska ha samma livsvillkor
              som andra människor. Ett steg på vägen är att regeringen kan skapa
              förutsättningar att nå sitt eget arbetsmarknadspolitiska mål att
              få ut arbetssökande på arbetsmarknaden så snart som möjligt genom
              individuellt utformade åtgärder. Men för detta krävs resurser
              så att arbetsförmedlarna kan göra ett bra jobb.
            </seg>
            <seg n="675aa4c0">
              Precis innan debatten ajournerades för gruppmötena tidigare ställde
              jag en fråga till ministern med anledning av alla dem som nu av
              olika skäl får stopp på jobb som de har blivit lovade. Stoppet
              av anställningsstöd har effekter för funktionshindrade. Stoppet
              innebär att arbetsförmedlarna inte kan fatta beslut om några arbetsprövningar
              ute hos företagen, vilket innebär att det blir svårt för arbetsförmedlaren
              att utreda arbetsförmågan hos sökande och matcha sökande mot rätt
              jobb.
            </seg>
            <seg n="f3b8068c">
              Arbetsgivarna vill också ofta pröva arbetsförmågan innan anställningen.
              Arbetsförmedlaren kan heller inte lägga en arbetsprövning hos
              Samhall inför en eventuell anställning. Arbetsförmedlingen brukar
              kunna lägga en arbetsprövning inför en lönebidragsanställning
              för att kunna bestämma rätt nivå på bidraget i relation till arbetsförmågan.
              Det är ingen tvekan om att detta stopp är ett slag mot arbetssökande
              med funktionshinder.
            </seg>
            <seg n="95c7f400">
              När jag har varit ute på en rad arbetsförmedlingar och hört efter
              vilka som är de stora bekymren har detta problem uppmärksammats,
              inte minst i Helsingforsstrakten. Precis som jag skriver i interpellationen
              kan en arbetsförmedlare ha mellan 100 och 150 personer som är
              funktionshindrade och behöver hjälp. Då hjälper det inte att man
              utökar antalet lönebidrag. Jag tycker att det är bra, men man
              måste också ge resurser till arbetsförmedlingen att kunna möta
              framtiden för den funktionshindrade.
            </seg>
            <seg n="dfcd502b">
              Det är här det brister. Arbetsförmedlingen måste ges resurser
              för detta. Eller är det så att man inte litar på arbetsförmedlingens
              förmåga och möjligheter att göra dessa matchningar? Det är en
              komplicerad arbetsuppgift. Den tar tid för att det ofta är mycket
              komplikationer i samband med detta arbete.
            </seg>
            <seg n="fb79624f">
              Nu är det två frågor som ministern bör svara på. Vad säger vi
              till dem som inte klarar av detta? Och hur är det, litar ministern
              på arbetsmarknadens förmåga att klara detta och på förmedlarna
              som jobbar med dessa frågor?
            </seg>
          </u>
          <note type="speaker" n="10057d16">
            Anf. 58 JASENKO OMANOVIC (s):
          </note>
          <u who="unknown" xml:id="i-dcc756cc44d4e89d-15" n="e63d666a">
            <seg n="c2ff0499">
              Herr talman! Ministern sade att man ska göra fyra saker. En av
              dem innebär ett samarbete mellan Försäkringskassan och arbetsförmedlingen.
              Försäkringskassan avbryter nu en pågående rehabilitering för att
              det inte finns pengar och resurser. Arbetsförmedlingen har, vilket
              vi redan har konstaterat, dragit i handbromsen. Detta kommer säkerligen
              att leda till en ökad uppmärksamhet kring funktionshindrade, vilket
              ministern också var inne på för detta är faktiskt diskriminerande
              mot de funktionshindrade.
            </seg>
            <seg n="a12dc4b9">
              Låt mig gå tillbaka till det jag frågade ministern tidigare.
              Vad vill ministern egentligen? Vill ministern att arbetsförmedlare
              som inte har några resurser ska prioritera, eller vill man ha
              en egen politik att prioritera? Till exempel är man ganska klar
              och tydlig både när det gäller förmögenhetsskatten och fastighetsskatten.
              Där har man visat vad man vill.
            </seg>
            <seg n="7d38a38e">
              Vill man verkligen inkludera funktionshindrade på arbetsmarknaden?
              Det är en fråga som jag tycker att vi borde få svar på här. Vill
              man det, och hur vill man det i så fall? Det hoppas jag att jag
              kan få svar på av ministern.
            </seg>
          </u>
          <note type="speaker" n="a721aec4">
            Anf. 59 MARIA ÖBERG (s):
          </note>
          <u who="maria_oberg_804bd6" xml:id="i-969f8d31391f7128-1" n="f02e8325">
            <seg n="63c8d5e1">
              Herr talman! Det blir många frågor och många infallsvinklar,
              men det är ju så att gruppen arbetssökande oavsett om man har
              ett funktionshinder eller inte är ganska mångfacetterad. Jag är
              väldigt intresserad av att så småningom höra arbetsmarknadsminister
              Littorin utveckla sina tankar lite grann om åtgärder och hur han
              ser på just kvinnor med funktionshinder och deras möjligheter
              att få råd, stöd och matchning av arbetsförmedlingen och arbetsförmedlare
              i en alltmer krympande budget.
            </seg>
            <seg n="7147a35c">
              När det gäller jämställdheten tror jag att man måste våga hålla
              fanan högt och verkligen ta på sig jämställdhetsglasögonen, för
              tyvärr är det till exempel så att de allra flesta nystartsjobben
              går till män. Inga speciella åtgärder har ni tänkt på när det
              gäller att göra någonting åt att det är mest och flest kvinnor
              som jobbar deltid.
            </seg>
            <seg n="91418dfc">
              Det vore väldigt tragiskt om den borgerliga regeringen i detta
              läge inte har någon plan, tanke eller några åtgärder för hur man
              ska kunna stötta och hjälpa kvinnor med funktionshinder. Under
              ett år har man sett att denna grupp faktiskt har ökat. Då man
              kan lägga till procentsatser hit och dit kan man säga att det
              faktiskt är en ökning med över 8 procent för denna grupp.
            </seg>
            <seg n="2aba30a0">
              Jag ser fram emot att höra arbetsmarknadsminister Littorin utveckla
              sina tankar om just kvinnor med funktionshinder och deras situation
              på arbetsmarknaden.
            </seg>
          </u>
          <note type="speaker" n="1171f3a1">
            Anf. 60 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-16" n="e63d666a">
            <seg n="cacd4747">
              Herr talman! Jag ska försöka hantera alla frågorna på en gång.
              Det stopp som Sylvia Lindgren talar om är naturligtvis förberedelser
              för övergången till jobb- och utvecklingsgarantin som kommer den
              2 juli. Den ska spegla vår ambitionsnivå: att jobba mest med och
              hjälpa dem mest som befinner sig längst ifrån arbetsmarknaden.
              Där kommer det att finnas utrymme för det som Jasenko Omanovic
              efterlyser, nämligen den typ av åtgärder som syftar till att hjälpa
              just de funktionshindrade.
            </seg>
            <seg n="b6066e63">
              Jag vill återigen påminna om att det nästa år är 31 000 fler
              platser jämfört med höstbudgeten inom ramen för jobb- och utvecklingsgarantin.
            </seg>
            <seg n="b33450c2">
              Vad säger vi till de funktionshindrade? Det frågar Sylvia Lindgren.
              Ja, vi säger just att det kommer att finnas ett sådant utrymme.
              Vi säger att det finns 12,6 miljarder kronor under posten Lönebidrag
              och Samhall m.m. Vi säger att vi ska jobba vidare med diskrimineringslagstiftningen,
              som omfattar bland annat dem som har ett funktionshinder, just
              för att leva upp till de FN-konventioner vi har skrivit på. Vi
              säger att vi lägger 9,8 miljarder brutto på jobb- och utvecklingsgarantin.
              Vi säger att vi ska försöka jobba vidare med den rehabröra som
              är efterlämnad.
            </seg>
            <seg n="9a02b87d">
              Jag skulle vilja fortsätta med Jasenko Omanovics retoriska fråga
              om vad jag vill. Det är jätteenkelt! Jag vill att alla som vill
              och kan vara med på arbetsmarknaden ska ha en möjlighet att vara
              det. De som har funktionshinder av olika slag behöver verkligen
              vår hjälp på olika sätt och vis för att ta sig in.
            </seg>
            <seg n="3501c688">
              Men utgångspunkten måste vara, inte att se funktionshindret i
              första rummet, utan att se möjligheten. Det här är en tillgång.
              Det här är personer som råkar ha en stol med stora hjul på, en
              rullstol, snarare än en stol med små hjul på, en kontorsstol,
              som somliga av oss andra har. Det ska inte spela någon som helst
              roll. Det måste vara vår utgångspunkt, och den åsikten tror jag
              vi delar, så där ska vi inte behöva slå in öppna dörrar.
            </seg>
            <seg n="42b956ed">
              Jag är ledsen att jag inte hann svara på Maria Öbergs fråga i
              mitt förra inlägg. Tillfällena är så korta. Det är till och med
              ännu värre än vad Maria Öberg berättar, tycker jag. När man ser
              statistiken över och utvecklingen av funktionshindrades arbetslöshet
              under de senaste åren kan man konstatera följande: Totalt sett
              ökade arbetslösheten bland funktionshindrade från 5,2 procent
              år 2000 till 6,3 procent 2004. Det är den senaste siffran, nedbrutet,
              som vi har.
            </seg>
            <seg n="fd8e136e">
              Bland funktionshindrade kvinnor ökade arbetslösheten från 4,5
              procent till 6,5 procent. Det var en väldigt olycklig utveckling.
              Det tror jag att vi kan vara överens om. Då måste vi som sagt
              försöka göra en lång rad saker. Då är jag tillbaka vid de fyra
              punkterna, som jag naturligtvis kan repetera.
            </seg>
            <seg n="a7b5a36b">
              Jag tror att det i väldigt hög grad handlar om uppmärksamhet.
              Jag konstaterar att arbetsmarknadens parter har ett råd för integration
              på arbetsmarknaden. Det är utmärkt, tycker jag. Det är väldigt
              bra om man tillsammans jobbar med att lyfta fram informationsmaterial
              och pratar med arbetsgivare för att få bort olika typer av vad
              det nu kan vara för blindfolds eller hinder i vägen olika typer
              av tendenser till diskriminering eller vad det nu kan vara. Men
              det finns ingenting liknande när det gäller funktionshindrade.
              Det tycker jag är lite synd. Det finns några tendenser till detta,
              men jag tycker nog att man skulle kunna göra mer på det området,
              och det skulle jag välkomna.
            </seg>
            <seg n="5cdfd53b">
              Det handlar naturligtvis också om att vi som företrädare pratar
              om de här frågorna. Det ska inte spela någon roll vilken storlek
              på hjulen man har på sin stol som en bildlig referens.
            </seg>
            <seg n="ee80d8f1">
              Sedan har vi hela utvecklingen av Försäkringskassan och arbetsförmedlingen.
              Där måste vi jobba mer. Men jag konstaterar samtidigt att förvaltningskostnaderna
              för Arbetsmarknadsverket i år uppgår till lite drygt 5 miljarder
              kronor. Det är ungefär en halv miljard mer än utfallet 2005. Därför
              torde man, tycker jag, inom ramen för anslaget, tillsammans med
              det sektorsansvar som Ams har, ha möjligheter att genomföra de
              åtgärder som faller på Ams ansvar. Jag menar därför att både Sylvia
              Lindgrens och Jasenko Omanovics farhågor och oro är omhändertagna.
            </seg>
            <seg n="2da7c119">
              Jag vill gärna återkomma till Maria Öbergs intressanta diskussion
              om kvinnor med funktionshinder i mitt nästa inlägg. Det är värt
              en särskild uppmärksamhet.
            </seg>
          </u>
          <note type="speaker" n="6f8ce6ff">
            Anf. 61 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-92f95ced5fd10a1b-1" n="44603a0c">
            <seg n="da6fb7ac">
              Herr talman! Det är ingen tvekan om att man ska se de funktionshindrade
              som en tillgång på arbetsmarknaden, men det är väl också så att
              funktionshindrade behöver mer intensivt stöd för att ta sig ut
              på arbetsmarknaden.
            </seg>
            <seg n="ed14e6e6">
              Regeringen säger sig prioritera arbetslinjen, men gäller det
              verkligen alla? Regeringens arbetsmarknadspolitik saknar konkreta
              förslag för att förbättra sysselsättningssituationen och minska
              utanförskapet för personer med funktionshinder. Mer pengar till
              lönebidrag och ökade resurser till Samhall är bra, men det är
              inte tillräckligt för att öka sysselsättningen för personer med
              funktionshinder. Det behövs verktyg. Det behövs folk. Det behövs
              mänsklighet för att klara av att se till att de får den hjälp
              de behöver, och det behövs också hjälp för arbetsgivarsidan för
              att man ska kunna ta emot dessa. Det är det här som nu inte ges.
            </seg>
            <seg n="e5c45fce">
              Stoppet av anställningsstöd har effekter för funktionshindrade.
              Stoppet innebär att arbetsförmedlarna inte kan fatta beslut om
              några arbetsprövningar ute hos företagen och eventuellt upprätta
              så kallade praktikavtal. Det här innebär att det blir svårt för
              arbetsförmedlarna att utreda arbetsförmågan hos sökande och matcha
              sökande mot rätt jobb.
            </seg>
            <seg n="a0ac60e5">
              Här står ord emot ord, men det är ingen tvekan om att det här
              stoppet påverkar. Ger man inte medel till arbetsförmedlingen,
              och ger man inte förtroende för att man ska kunna lösa dessa frågor
              och jobba vidare med dem i en positiv anda, då blir effekten att
              den som är längst borta från arbetsmarknaden, nämligen den som
              har ett funktionshinder, är den som drabbas.
            </seg>
            <seg n="1886aa4e">
              Det finns ett flertal exempel på just detta: Människor som har
              varit ute i åtgärd. Man har till exempel skaffat sig ett datakörkort
              och ser det jättepositivt. Nu äntligen ska man få sitt jobb! Det
              är klart och uppdukat för att arbetet ska kunna träda in och så
              får man ett telefonsamtal: Tyvärr, det är stopp.
            </seg>
            <seg n="86837b8d">
              Det är ett hån mot de funktionshindrade.
            </seg>
          </u>
          <note type="speaker" n="0d912f64">
            Anf. 62 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-17" n="e63d666a">
            <seg n="7bf3a3bc">
              Herr talman! Ja, det där hånet får nog stå för den förra regeringen,
              som lät arbetslösheten öka kraftigt bland funktionshindrade under
              förra mandatperioden. Det var ju precis det som skedde. Vad gjorde
              ni då?
            </seg>
            <seg n="bca08af6">
              Nej, jag är hemskt ledsen, men vi genomför ett kraftfullt paket
              om 9,8 miljarder brutto. Det innehåller jobb- och utvecklingsgarantin,
              vilket innebär 31 000 fler platser nästa år, en halv miljard mer
              i förvaltningsanslag för Arbetsmarknadsverket jämfört med 2005,
              ökade lönebidrag, fler platser i Samhall, sektorsansvar och uppföljning
              för Arbetsmarknadsverket när det gäller dess del av handikappolitiken.
            </seg>
            <seg n="0007f985">
              Sylvia Lindgren ställde förut frågan: Litar vi på arbetsförmedlingens
              förmåga? Svaret är ja. Det gör vi. Jag utgår ifrån och är övertygad
              om att arbetsförmedlingarna tar det ansvar som man har möjlighet
              att ta och som man har skyldighet att ta enligt regleringsbrevet.
            </seg>
            <seg n="72e98b94">
              Det jag särskilt vill följa upp är trots allt Maria Öbergs diskussion
              om kvinnor med funktionshinder. Där finns det anledning, tycker
              jag, liksom på hela det här området, att följa upp vad som händer
              under mandatperioden och framåt och att se att vi har de verktyg
              som är bäst för att genomföra och verkställa de mål som vi har
              gemensamt.
            </seg>
            <seg n="ef445802">
              Det ska jag fortsätta att följa, och jag ser fram emot idéer,
              tips och tankegångar som skulle kunna underlätta att det blir
              bättre än vad det är i dag, för det är inte bra. Det kan jag verkligen
              hålla med om. Vi måste göra mer.
            </seg>
          </u>
          <note n="6b969091">
            Överläggningen var härmed avslutad.
          </note>
          <note n="9f0e3391">
            10 § Svar på interpellation 2006/07:490 om finansieringen av
            a-kassan
          </note>
          <note type="speaker" n="5c16d6b1">
            Anf. 63 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-18" n="e63d666a">
            <seg n="b1b29022">
              Herr talman! Eva-Lena Jansson har frågat mig om jag avser att
              vidta flera åtgärder förutom införandet av en obligatorisk a-kassa
              för att säkerställa de inkomster som regeringen budgeterat för.
              Frågan är ställd mot bakgrund av att antalet medlemmar i arbetslöshetskassorna
              minskat. Jag vill framhålla att det främsta syftet med att införa
              en obligatorisk arbetslöshetsförsäkring är att alla på arbetsmarknaden
              som uppfyller ett arbetsvillkor ska omfattas av en inkomstrelaterad
              arbetslöshetsförsäkring.
            </seg>
            <seg n="bea26b0d">
              Eva-Lena Jansson befarar att arbetslöshetskassornas ekonomi kommer
              att urholkas på grund av det minskade medlemsantalet. Jag vill
              påtala följande: En arbetslöshetskassa ska ta ut medlemsavgifter
              för att täcka kassans förvaltningskostnader, betalning av finansieringsavgift
              och förhöjd finansieringsavgift samt övriga utgifter. Inspektionen
              för arbetslöshetsförsäkringen får medge att en arbetslöshetskassa
              betalar finansieringsavgift eller förhöjd finansieringsavgift
              vid en senare tidpunkt för dem som är medlemmar men som ännu inte
              betalat medlemsavgiften.
            </seg>
            <seg n="8ce2e4b6">
              Utöver det vill jag även säga att det är för tidigt att revidera
              prognosen för den förhöjda finansieringsavgiften. Vi vet inte
              hur många av dem som ännu inte betalat medlemsavgiften som faktiskt
              kommer att lämna arbetslöshetskassan. Att arbetslösheten nu är
              lägre än den bedömning som gjordes i samband med budgetpropositionen
              för 2007 leder dessutom till att färre medlemmar än vad som då
              uppskattades kommer att undantas från den förhöjda finansieringsavgiften.
              Frågan om det minskade medlemsantalet leder till att statsbudgeten
              blir underfinansierad måste också besvaras med utgångspunkt från
              hela statsbudgeten.
            </seg>
            <seg n="2c603414">
              Finansieringen av arbetslöshetsförsäkringen kommer att till budgetpropositionen
              för 2008 ses över i syfte att skapa en tydligare teknisk koppling
              mellan avgifter och kostnader för arbetslöshet i respektive arbetslöshetskassa.
              Avsikten med förändringen är inte att höja det samlade avgiftsuttaget.
            </seg>
          </u>
          <note type="speaker" n="15a11d4c">
            Anf. 64 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-209cf7131df001fc-2" n="a50718dc">
            <seg n="39ee8767">
              Herr talman! Tack för svaret på frågan, arbetsmarknadsministern!
              När man har följt frågan om a-kasseförsäkringen, som den borgerliga
              regeringen har genomfört förändringar av, kan man konstatera att
              det har gjorts ganska slarvigt. Saken har varit dåligt utredd,
              vilket får konsekvenser hela tiden, som att regeringen måste tillsätta
              nya utredningar för att konstatera om man klarar av finansieringen
              eller inte.
            </seg>
            <seg n="af3e1624">
              Det som nu visas, och som är anledningen till att jag ställde
              den här interpellationen, är att antalet medlemmar i a-kassan
              minskar dramatiskt. De beräkningar som har redovisats tidigare
              sade att höjningen av medlemsavgiften i a-kassan skulle inbringa
              10 miljarder till statskassan. Om nu antalet personer som då skulle
              vara med och finansiera den här höjningen av avgiften lämnar a-kassan
              så blir det ju, tycker jag, naturligt att fråga sig om a-kassornas
              ekonomi riskerar att urholkas. På det har jag fått svaret: Inspektionen
              för arbetslöshetsförsäkringen får medge att en arbetslöshetskassa
              betalar finansieringsavgift eller förhöjd finansieringsavgift
              vid en senare tidpunkt för dem som är medlemmar men som ännu inte
              betalat medlemsavgiften. Det tolkar jag som att någon annan ska
              gå in och betala den avgift som då saknas. Eller betyder det att
              IAF ska agera som inkasserare av avgiften? Kommer det att ges
              ett uppdrag till dem att kassera in avgiften från medlemmar som
              uppenbarligen valt att inte vara med i försäkringen?
            </seg>
            <seg n="1b61cb69">
              Det framgår att många människor upplevt att den försäkring som
              nu försämrats blivit så dålig att de inte kan få ut något av den.
              Varför ska de då vara med? Svaret från Sven Otto Littorin och
              regeringen är, herr talman, att eftersom människor tycker att
              den är dålig måste den göras obligatorisk. Det tycker jag är ett
              konstigt resonemang.
            </seg>
            <seg n="3b2f1de0">
              I slutet av svaret säger arbetsmarknadsministern att avsikten
              med förändringen inte är att höja det samlade avgiftsuttaget.
              Ska jag tolka det så att regeringen har för avsikt att höja avgiften
              ytterligare för vissa och sänka den för andra, det vill säga stärka
              den politik som den moderatledda regeringen genomför och som syftar
              till att öka inkomstklyftorna mellan människor i Sverige. De som
              redan har det bra ska få det lite bättre, och de som har det dåligt
              ska få det ännu sämre. Är det så jag ska tolka slutet av svaret?
              Jag skulle vilja veta lite mer om det.
            </seg>
            <seg n="a54848a5">
              När du, Sven Otto Littorin, säger att finansieringen kommer att
              ses över i budgetpropositionen i syfte att skapa tydligare teknisk
              koppling, menar du då att ni kommer att ha utrett frågan redan
              före sommaren? Budgetpropositionen ska läggas fram senast den
              20 september. Det måste betyda att utredningen ska vara klar ganska
              snart. Jag skulle även vilja ha svar på det från arbetsmarknadsministern.
            </seg>
          </u>
          <note type="speaker" n="42f25fcc">
            Anf. 65 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-19" n="e63d666a">
            <seg n="5b97aefa">
              Herr talman! Det var många saker på en gång. Låt mig börja med
              obligatoriediskussionen. Jag upprepar det som jag sagt många gånger
              tidigare i denna kammare: Jag tycker inte att det är tillständigt
              att det, redan innan den nuvarande regeringen tillträdde, fanns
              över 700 000 löntagare på den svenska arbetsmarknaden som inte
              hade en arbetslöshetsförsäkring. Det är dumt av två skäl.
            </seg>
            <seg n="00613c2a">
              Det första skälet är naturligtvis att vi har en stor andel på
              arbetsmarknaden som inte har ett försäkringsskydd över huvud taget.
              Det tycker jag inte är tillständigt. Det andra skälet är att vi
              därmed också har en stor andel som inte är med och betalar. Det
              tycker jag inte heller är tillständigt. Därför vill vi utreda
              frågan om en obligatorisk arbetslöshetsförsäkring, dock inte en
              statlig sådan, vilket jag också varit tydlig med.
            </seg>
            <seg n="d11393cc">
              Vi vill att den grundmodell som vi har ska fortsätta att gälla.
              Jag förstår att det kan väcka ont blod, men det är så vi vill
              göra. Jag har ibland dragit parallellen med att om man har en
              bil och ska köra den måste man ha en trafikförsäkring. Har man
              ett jobb och ska jobba borde man ha en arbetslöshetsförsäkring.
              Jag tycker inte att det är alldeles orimligt.
            </seg>
            <seg n="2f82dc20">
              När det gäller obligatorieutredningen och dess leverans ska den
              inte kopplas till den sista punkten jag tar upp i interpellationssvaret,
              alltså att hitta en mer teknisk koppling mellan avgifter och kostnader.
              Den ber jag att få återkomma till i höstbudgeten inför nästa år.
              Det är en fråga som vi nu håller på att bereda. Jag återupprepar:
              Avsikten är inte att höja det samlade avgiftsuttaget.
            </seg>
            <seg n="f338dc57">
              Vad sedan gäller den ursprungliga delen av interpellationen,
              alltså den som handlar om ifall reformen är underfinansierad och
              vad som händer i så fall, upprepar jag, återigen, att det är för
              tidigt att dra den typen av slutsatser innan vi vet var vi landar.
              Samtidigt konstaterar jag att om konsumtionen minskar ett år,
              och momsintäkterna därmed också minskar, höjer man inte per automatik
              momssatsen. Det är inte så det går till, utan man drar givetvis
              slutsatser och ser på intäktssidan i budgeten som helhet. Det
              är så man måste förfara.
            </seg>
            <seg n="430cb7ba">
              I grund och botten handlar detta om tre diskussionsfrågor i en
              och samma: den obligatoriska a-kassan, den tekniska kopplingen
              till arbetslösheten och, slutligen, frågan om underfinansiering
              eller inte. Man måste nog skilja på de tre frågorna.
            </seg>
          </u>
          <note type="speaker" n="83adaeeb">
            Anf. 66 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-209cf7131df001fc-3" n="a50718dc">
            <seg n="99c9bb5b">
              Herr talman! Jag är inte riktigt säker på att jag fick svar om
              avsikten med förändringen, om att inte höja det samlade avgiftsuttaget.
              Arbetsmarknadsministern kanske svarade att det sker en översyn;
              jag är inte riktigt säker.
            </seg>
            <seg n="334e23ca">
              Utifrån det svar Sven Otto Littorin gett blir min fråga: Tror
              du, arbetsmarknadsminister Littorin, att människor kommer att
              tycka att det är meningsfullt att ha en försäkring som man inte
              kan ta del av? Om man blir arbetslös men inte får ta del av försäkringen,
              trots att man tvingas betala till den, säger du ändå att du tror
              att människor kommer att tycka att det är bra. Det har tidigare
              varit frivilligt att vara med i a-kassan, och nu säger du att
              det ska bli ett obligatorium. Vi kan diskutera om det är bra eller
              dåligt, men hur tror du att människor kommer att uppfatta det?
            </seg>
            <seg n="73d99599">
              Du vill att den ska vara obligatorisk, men staten ska inte ta
              över den. Det kan jag tolka på olika sätt. Jag väljer att tolka
              det enligt följande: Du och regeringen anser att facket ska fortsätta
              att administrera en a-kassa som kommer att bli så impopulär och
              så dyr att människor kommer att anse det direkt kränkande att
              vara med i en sådan a-kassa om du väljer att fortsätta att försämra
              den på detta sätt. Och facket ska administrera en dålig regeringspolitik.
              Är det så regeringen har tänkt?
            </seg>
            <seg n="1cef8069">
              Ni säger att det är för tidigt att utreda vad det får för konsekvenser,
              men när så många människor redan lämnat a-kassan måste det betyda
              att staten förlorat inkomster. Det borde man på något sätt ta
              ställning till, för det är fråga om ett stort utflöde. De olika
              arbetslöshetskassorna redovisar ju månadsvis hur många människor
              som väljer att lämna försäkringen, alltså hur många som inte betalar.
              Då är det konstigt att regeringen säger att det är en budgetteknisk
              fråga som den får ta ställning till nästa år.
            </seg>
            <seg n="be0e49ce">
              Det kan få ganska stora konsekvenser om 10 miljarder kronor försvinner.
              Jag skulle gärna vilja ha ett förtydligande på den punkten.
            </seg>
          </u>
          <note type="speaker" n="d2de46fa">
            Anf. 67 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-195073b769be53bc-0" n="ed20854e">
            <seg n="33c2dadd">
              Herr talman! Detta är en intressant debatt som jag tycker att
              det finns anledning att ha vissa synpunkter på. Vad gäller obligatoriet
              har ju arbetsmarknadsministerns parti motionerat om det under
              ganska lång tid. Jag har under alla dessa år inte sett några argument
              i motionerna för att det skulle gälla omtanken om dem som inte
              omfattas av försäkringen. Under hela min tid i riksdagen har den
              moderata politiken varit att det är upp till var och en att bestämma
              om man ska vara med eller inte. Det har varit linjen i många försäkringar
              över huvud taget. Vi har haft diskussioner om bland annat hemförsäkringar,
              kollektiva lösningar som fackföreningar gjort, och de har notoriskt
              motarbetats av Moderaterna.
            </seg>
            <seg n="a07e36d4">
              Nu säger arbetsmarknadsministern att om man kör bil ska man ha
              bilförsäkring. Jobbar man ska man ha a-kasseförsäkring. Det ska
              finnas bestämmelser om det. Är arbetsmarknadsministern då även
              villig att säga att om man jobbar så ska kollektivavtal gälla?
              Det har arbetsmarknadsministern sagt, men när det kommer till
              kritan, och vissa företagare smiter undan, har arbetsmarknadsministern
              darrat på manschetten. Senast gällde det Göteborg. Jag tycker
              att frågan kan förtydligas. Jag vet att arbetsmarknadsministern
              varit kollektivavtalens vän, åtminstone i ord, men när det kommit
              till kritan har han darrat på manschetten.
            </seg>
            <seg n="e7f1337b">
              När det sedan gäller a-kassan, det som är huvudfrågan, tycker
              jag att det hela är beklämmande. Det är svårt att få fram en exakt
              uppgift, men en bedömning är att ungefär 330 000 lämnat a-kassan.
              Den uppgiften fick vi genom riksdagens utredningstjänst. Det är
              en ungefärlig siffra. Förmodligen blir det betydligt fler om man
              tittar på vilka som inte betalat. Ändå ska finansieringsavgiften
              lämnas in även på dem som straffar ut sig. Vissa a-kassor har
              funderat på hur de ska klara detta när de inte får in avgifterna
              och det därmed inte finns pengar; man kan ju inte ta från dem
              som är villiga att betala. Det blir en brist i kassan. Regeringen
              har varit hårdnackad på den punkten.
            </seg>
            <seg n="3aec9762">
              Jag tycker detta är ett ypperligt tillfälle för arbetsmarknadsministern
              att ge besked till a-kassorna om att det ska lösas på annat sätt.
              Det kan inte vara rimligt att a-kassorna begär utmätning eller
              via kronofogde kräver in pengar av dem som är med i en ideell
              förening, som ju a-kassan är. Det kan man inte göra. Om man inte
              betalar straffar man ut sig enligt regelverket, men avgiften ska
              in. Besked bör lämnas till a-kassorna, för detta är en vånda för
              dem.
            </seg>
            <seg n="0e261789">
              Jag vet att regelverket har varit sådant tidigare, men det var
              inget problem när det handlade om en handfull som lämnade a-kassan.
              Nu handlar det om tiotusentals som lämnar den och avgiften ska
              in. Det är ett ekonomiskt bekymmer, men det verkar som om regeringen
              bara skjuter frågan ifrån sig. A-kassorna får klara sig. Sedan
              pekar man på obligatoriet som på något sätt ska lösa problemet,
              trots att vi ännu inte ens sett några direktiv till hur frågan
              ska utredas. Detta nämnde arbetsmarknadsministern redan i höstas,
              så snart regeringen hade tillträtt. Då var det väl de ideologiska
              skälen som gällde. Senare har det kommit att handla om omtanken
              om dem som inte är försäkrade.
            </seg>
            <seg n="65681ef4">
              Att man lämnar a-kassan är en konsekvens av regeringens politik.
              Med en försäkring som blir tre gånger dyrare, som i fråga om reglerna
              är betydligt sämre och som ger sämre möjligheter till den som
              är försäkrad är det inte konstigt att några lämnar a-kassan. Jag
              tycker det är tragiskt att det blir på det sättet, men det är,
              som sagt, inte så konstigt att man lämnar den när man gör en kalkyl
              och ser vad förändringen innebär.
            </seg>
            <seg n="a80664b7">
              Dessvärre är det inte bara de som har ganska nära till pensionen
              som lämnar a-kassan, utan också många som säkert kommer att behöva
              en a-kassa men inte har råd. Jag möter människor ute i landet
              som säger att de 300 kronorna faktiskt är vad de har över när
              de har betalat alla räkningar och tittar hur det ser ut. De får
              65 procents a-kassa också och så vidare. I och för sig betalar
              man inte när man är arbetslös, men om man är lågavlönad och så
              vidare ligger det här på. Så det är väl inte så konstigt.
            </seg>
            <seg n="15591bfe">
              Jag vill gärna ha ett besked om avgiften. Ska a-kassorna lösa
              det ändå, fast regeringen struntar i att ta ansvar för det?
            </seg>
          </u>
          <note type="speaker" n="b9f26375">
            Anf. 68 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-20" n="e63d666a">
            <seg n="49a81e5e">
              Herr talman! Sven-Erik Österberg hävdar att jag darrar på manschetten
              i arbetsrättsliga frågor. Den debatten kan vi ta lite senare.
              Jag har varit extremt tydlig här i kammaren och på alla andra
              håll just när det gäller de frågorna.
            </seg>
            <seg n="544dacf8">
              Låt mig återgå till a-kassan. En arbetslöshetskassemedlem som
              inte betalar medlemsavgift omfattas av arbetslöshetsförsäkringen
              och räknas som medlem två månader efter den månad som han eller
              hon skulle ha erlagt avgift för. Den som inte aktivt har ansökt
              om utträde är skyldig att betala medlemsavgift för de månader
              då personen omfattades av försäkringen. Det är det som gäller.
            </seg>
            <seg n="578e8d06">
              När det gäller diskussionen om den obligatoriska a-kassan vill
              jag återigen konstatera att drygt 700 000 var utan försäkringsskydd
              redan när ni lämnade in i höstas. Jag tycker inte att det är tillständigt.
              Jag har använt samma skäl. Ni kan kalla dem ideologiska eller
              praktiska eller vad ni nu vill, men jag har använt samma skäl
              hela vägen. Jag tycker inte att det är tillständigt. Därför vill
              vi ändra på det och se till att man omfattas av en arbetslöshetsförsäkring
              som håller måttet.
            </seg>
            <seg n="ab0c1b12">
              Eva-Lena Jansson pratar om en usel a-kassa. Men, med all respekt,
              vi är nere på ungefär samma nivåer som för tio år sedan. Då hette
              statsministern Göran Persson. Så hemskt kan det inte vara.
            </seg>
            <seg n="3cc15401">
              Slutligen ber jag om att få vara lite trist. Jag ber om att få
              återkomma med detaljer om obligatoriet när direktiven presenteras
              och när så småningom remissen kommer i gång och proposition ska
              läggas fram. Jag ber också om att få återkomma med den tekniska
              kopplingen i budgeten i höst, precis som jag skriver i interpellationssvaret.
              Någonting annat kan vi inte göra.
            </seg>
            <seg n="f114f7a9">
              Det är dock en sak jag vill påpeka. Sven-Erik Österberg säger
              att man inte har råd med den höjda finansieringsavgiften. De som
              betalar för höjd finansieringsavgift är de som har ett arbete.
              De som har ett arbete omfattas av jobbavdraget. Jobbavdraget är
              åtminstone dubbelt så högt som den förhöjda finansieringsavgiften.
              Att man inte skulle ha råd är inte riktigt förenligt med sanningen.
            </seg>
          </u>
          <note type="speaker" n="02ec5ec7">
            Anf. 69 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-209cf7131df001fc-4" n="a50718dc">
            <seg n="22069a11">
              Herr talman! Jag ska börja med det sista som Sven Otto Littorin
              sade. Jag pratade inte om ersättningen för a-kassan, utan om helheten
              i försäkringen, som har gjorts nästan dubbelt så dyr. Man har
              sänkt ersättningen och förändrat villkoren för vilka som ska omfattas
              av försäkringen. En stor grupp människor kommer i dag inte att
              kunna få ut a-kassa om de blir arbetslösa, därför att de har sjukersättning
              på en hög nivå. Den delen de jobbar i dag kan de aldrig få ut
              i a-kassa, därför att den borgerliga regeringen har försämrat
              a-kasseförsäkringen på detta sätt.
            </seg>
            <seg n="89cf9847">
              Syftet med att försämra arbetslöshetsförsäkringen har, enligt
              mitt sätt att se det, hela tiden varit ett enda, nämligen att
              försvaga fackföreningsrörelsen. Regeringen hade en from förhoppning
              om att människor skulle lämna facket och vara kvar i a-kassan.
              Nu sker motsatsen. En hel del lämnar också facket, men väldigt
              många väljer att lämna a-kassan, därför att man också har en försäkring
              och en trygghet genom att vara med i facket.
            </seg>
            <seg n="6b076b4b">
              Regeringens svar är att a-kassan ska göras obligatorisk. Vad
              blir då alternativet för dem som har valt att stå utanför, men
              är med i facket, och inte har den ekonomiska bärkraften att betala
              höjningen? Det räcker inte heller med att säga att det är den
              här avgiften som är nu. Avsikten med förändringen är inte att
              höja det samlade avgiftsuttaget. Men jag är ganska säker på att
              de som tillhör ett fackförbund och en a-kassa med många arbetslösa
              kommer att få en höjning av avgiften, medan de som tillhör en
              a-kassa där det är få arbetslösa kommer att få en sänkning. Det
              är orättvis fördelningspolitik, precis som allting annat som den
              borgerliga regeringen genomför.
            </seg>
          </u>
          <note type="speaker" n="c5a73008">
            Anf. 70 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-195073b769be53bc-1" n="ed20854e">
            <seg n="bac301f4">
              Herr talman! Sammanfattningsvis kan man, när det gäller vilka
              argument Littorin använder för att göra a-kassan obligatorisk,
              säga att det är som på andra områden. Nya moderaterna genomför
              de gamla moderaternas politik, men med nya argument. Det är precis
              det som sker. Nu är det synd om dem som inte är försäkrade. Det
              borde ha en försäkring för att ha trygghet. Det är det Littorin
              säger. Det argumentet har aldrig funnits förut någon gång. Det
              är ett nytt argument, men resultatet är detsamma: en obligatorisk
              a-kassa, som bryter sönder det system som finns. Det är det som
              gäller.
            </seg>
            <seg n="548768e1">
              Jobbavdraget kan man räkna hem när man har ett heltidsjobb, men
              dessvärre är det många som är deltidsanställda. De har inga jobbavdrag
              i den storleken. Är man arbetslös och jobbar en dag har man full
              a-kasseavgift. Till de pengarna räcker inga jobbavdrag. Det är
              de här människorna vi pratar om. Det är ganska många tusen, tiotals
              tusen i det svenska samhället, som ligger på den nivån. Det går
              inte att dra ett snitt och säga att det blir balans totalt sett.
              Det handlar om enskilda fall. Men arbetsmarknadsministern har
              aldrig velat prata om enskilda fall.
            </seg>
            <seg n="6b0cadf1">
              Resten av era skattesänkningar har gått till era partivänner
              i Djursholm. De har råd att betala a-kassan, men de är inte med,
              för de behöver inte. Det kanske är dem som arbetsmarknadsministern
              ska tvinga in i a-kassan när den blir obligatorisk. Det blir väl
              följden, om man inte ska göra undantag för vissa som inte behöver
              vara med. Det ska bli intressant att se när direktiven kommer
              hur man ska lösa den frågan.
            </seg>
            <seg n="600aa3ff">
              När det gäller kollektivavtalen har det varit läpparnas bekännelse
              i väldigt stor utsträckning. Arbetsmarknadsministern har tagit
              debatten. Det finns många borgerliga politiker här som tycker
              att kollektivavtal är helt onödiga. Centerns Federley till exempel
              tycker att det inte behövs några kollektivavtal. Det vore tacknämligt
              om arbetsmarknadsministern tog och läxade upp honom och sade att
              det här är regeringens politik och att man vill ha kollektivavtal.
              Det är det som ska lösas. Det är inte bara att stå och göra bekännelser
              i talarstolen i riksdagen, utan det gäller också att komma till
              praktisk handling på området. Där vill jag se lite rejälare tag.
            </seg>
          </u>
          <note type="speaker" n="2c03e35c">
            Anf. 71 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-21" n="e63d666a">
            <seg n="ed9490d8">
              Herr talman! Ideologiska syften var vi inne på. Vi har att städa
              upp efter er misslyckade jobbpolitik. Ni lämnade efter er ett
              läge där var femte stod utanför arbetsmarknaden, bland annat 100
              000 ungdomar under 24 år. Ungdomsarbetslösheten var den femte
              sämsta i EU. Det är det vi har att städa upp efter.
            </seg>
            <seg n="3860b986">
              När den här dagen är över har jag haft 58 interpellationer här
              i kammaren, tror jag, varav en majoritet har handlat om a-kassan.
              Det är naturligtvis rätt och riktigt att det ska diskuteras. Det
              ska vi göra många gånger framöver, därför att det, som jag uppfattar
              det, är ett bidrag till jobbpolitiken.
            </seg>
            <seg n="49a5436c">
              Det ska bli intressant att så småningom följa Luciano Astudillos
              arbetsgrupps arbete för att se om ni kommer fram till någonting
              som har med jobben att göra, och inte bara pratar om ersättningsnivåer
              och a-kassan. Vi har en jobbpolitik, till skillnad från er. Det
              ska löna sig att arbeta, det ska bli billigare och enklare att
              anställa och matchningen ska fungera bättre. Det är syftet, och
              det är det vi jobbar på.
            </seg>
            <seg n="84bc19be">
              Jag återkommer till den arbetsrättsliga diskussionen. Jag har
              haft en diskussion med Fredrick Federley här i kammaren om just
              detta och sagt att jag välkomnar om han till exempel köper en
              salladsbar någonstans och innerligen hoppas att han då också sluter
              ett kollektivavtal med sina anställda. Precis det har jag sagt
              tidigare här. Jag är beredd att ta just den fajten, för jag tycker
              att den är viktig.
            </seg>
            <seg n="9ed83200">
              94 procent av löntagarna på den svenska arbetsmarknaden omfattas
              av kollektivavtal. Det är bra. Alla de andra sätten att hantera
              lönebildningsprocesser är betydligt sämre. Det har jag sagt här
              i kammaren, på moderatmöten och i tidningsartiklar. Jag är beredd
              att fortsätta att göra det, för det är viktigt att göra på det
              sättet.
            </seg>
          </u>
          <note n="6b969091">
            Överläggningen var härmed avslutad.
          </note>
          <note n="e3db209f">
            11 § Svar på interpellation 2006/07:496 om strejkrätten
          </note>
          <note type="speaker" n="046e9855">
            Anf. 72 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-22" n="e63d666a">
            <seg n="2649810f">
              Herr talman! Luciano Astudillo har frågat mig vad jag avser att
              vidta för åtgärder för att strejkrätten behålls som en del av
              den svenska modellen på arbetsmarknadens område.
            </seg>
            <seg n="e469b397">
              Jag har i tidigare debatter och i andra sammanhang lyft fram
              det faktum att det råder ett lugn och en stabilitet på den svenska
              arbetsmarknaden som ofta saknas i länder med andra arbetsmarknadsmodeller.
              En internationell jämförelse visar på ett lågt antal såväl konflikter
              som arbetstvister i övrigt. Detta har vi till stor del den svenska
              modellen på arbetsmarknaden att tacka för. På den svenska arbetsmarknaden
              har vi så lite statlig inblandning som möjligt när det gäller
              lönesättning och reglering av andra villkor för anställningen.
              I stället är det parterna på arbetsmarknaden som ansvarar för
              bland annat regleringen av löner genom kollektivavtal.
            </seg>
            <seg n="10da1813">
              Det grundläggande problemet på svensk arbetsmarknad i dag är
              inte konflikträtten. Problemet är i stället det stora utanförskapet,
              som regeringen nu sätter in kraftfulla åtgärder för att bryta.
              Bland dessa åtgärder ingår inte att göra några stora ändringar
              i den svenska arbetsrätten.
            </seg>
            <seg n="d4327283">
              Rätten att vidta stridsåtgärder är en mycket viktig beståndsdel
              i den svenska modellen. Min och regeringens linje har varit och
              är alltjämt att den svenska modellen på arbetsmarknaden är värd
              att värna om och att regelverket kring stridsåtgärder inte bör
              ändras.
            </seg>
          </u>
          <note type="speaker" n="e49b6693">
            Anf. 73 LUCIANO ASTUDILLO (s):
          </note>
          <u who="luciano_astudillo_040f39" xml:id="i-3f57ce47a430f621-0" n="f642bbd1">
            <seg n="d04d74cd">
              Herr talman! Jag ber att få tacka Littorin för ett väldigt bra
              svar. Det är precis som Littorin säger. År 2006 hade vi 1 000
              strejkdagar i Sverige, att jämföra med Frankrikes en miljon strejkdagar.
              Vi hade 450 tvister i svensk arbetsdomstol, i England hade man
              över 100 000 tvister i domstol.
            </seg>
            <seg n="02a87dab">
              Bakgrunden till den här interpellationen är att vi har ett Svenskt
              Näringsliv med Urban Bäckström i spetsen som jag anser har blivit
              alltmer aggressivt och politiskt i sin attack just nu under pågående
              avtalsrörelse. Urban Bäckström angrep något fack och kallade det
              för militant. Han anklagar facket för att systematiskt missbruka
              strejkrätten. Alltså under pågående avtalsrörelse går en av parterna
              ut så här och kräver att regeringen ska ta tag i detta. Man lade
              sig också i avtalet med Svensk Handels, som lämnar rätt mycket
              övrigt att önska från Svenskt Näringsliv som organisation.
            </seg>
            <seg n="5addbbdb">
              Det verkar som att Littorin lyckats hålla sina egna regeringskompisar
              i schack. Vi har inte hört Maud Olofsson, Göran Hägglund eller
              Carl Bildt uttala sig i frågan om kollektivavtalen. Det verkar
              också som att Littorin har lyckats piska in de borgerliga riksdagsledamöterna
              de finns inte här i dag och det är väldigt positivt.
            </seg>
            <seg n="76bb0567">
              Man kan ändå undra hur det lär ha sett ut när Littorin satt där
              på den exklusiva herrklubben i sällskap av sina kompisar och hur
              han, i Chesterfieldfåtöljen med whiskyglaset i ena handen och
              cigarren i den andra, lyckades övertyga dem. Jag undrar hur de
              svarade. Men klarar Littorin trycket från Svenskt Näringsliv?
              Det är en viktig fråga.
            </seg>
            <seg n="a119bfab">
              Det andra skälet är att trots alla de kraftfulla åtgärder som
              Littorin beskriver i sitt svar ser vi inte ett minskat utanförskap.
              Vi kunde läsa bara för någon månad sedan i Sydsvenskan: Fler i
              utanförskap nu än innan valet.
            </seg>
            <seg n="d2c7c9dd">
              Trots att ni ger er på löntagarna med försämrad a-kassa och trots
              ökade krav på arbetslösa minskar inte utanförskapet. Samtidigt
              gödslar ni ut pengar till dem som redan har mycket, med förmögenhetsskatten
              och den omläggning av fastighetsskatten som vi ser. Samtidigt
              ger ni er på dem som är arbetslösa genom att drastiskt dra ned
              på åtgärder som arbetsmarknadsutbildningar, praktikplatser och
              vuxenutbildning.
            </seg>
            <seg n="9f731862">
              Den tredje orsaken till att jag ville ta den här debatten med
              Littorin är den sakta smygande insikten att den här moderatledda
              regeringen bara har tre och ett halvt år på sig. Sedan tar vi
              socialdemokrater över och regerar, som det brukar vara. Jag är
              rädd att detta kommer att leda till en rad panikåtgärder från
              Regeringskansliet och från arbetsmarknadsministerns sida. Det
              gäller att bygga om Sverige så mycket som möjligt på de här sista
              tre och ett halvt år som ni har kvar att regera under.
            </seg>
            <seg n="21febc5d">
              Därför tycker jag att det är oerhört viktigt att få ett konkret
              svar från Littorin: Är det ett löfte att inte ge sig på den svenska
              modellen och kollektivavtalen innan vi har haft ett val där den
              här viktiga frågan underställs svenska folket?
            </seg>
          </u>
          <note type="speaker" n="3ebea6a4">
            Anf. 74 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-23" n="e63d666a">
            <seg n="6d32a826">
              Herr talman! Svaret är ja.
            </seg>
          </u>
          <note type="speaker" n="413dad64">
            Anf. 75 LUCIANO ASTUDILLO (s):
          </note>
          <u who="luciano_astudillo_040f39" xml:id="i-3f57ce47a430f621-1" n="f642bbd1">
            <seg n="f7472c21">
              Herr talman! Tack, det är jättebra. Då behöver vi inte fortsätta
              debatten.
            </seg>
          </u>
          <note n="6b969091">
            Överläggningen var härmed avslutad.
          </note>
          <note n="a3ca4562">
            12 § Svar på interpellation 2006/07:501 om subventioner till
            välbetalda nystartsjobb
          </note>
          <note type="speaker" n="c056aedd">
            Anf. 76 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-24" n="e63d666a">
            <seg n="4e401ae3">
              Herr talman! Ulf Holm har frågat mig om jag kommer att verka
              för att det införs en övre nivå för arbetsgivaravgiftssubventionen,
              per månad och person, när det gäller nystartsjobb.
            </seg>
            <seg n="51fb1ae3">
              Ulf Holm refererar en artikel i LO-tidningen där det skildras
              hur en person fått ett nystartsjobb med en månadslön på närmare
              70 000 kronor per månad.
            </seg>
            <seg n="ecaac597">
              Både artikeln i LO-tidningen och Ulf Holms interpellation tyder
              på att det råder missförstånd om hur nystartsjobben fungerar.
            </seg>
            <seg n="64abe2c8">
              För det första betalas inga pengar ut. Skatteverket bokför en
              kreditering på arbetsgivarens skattekonto för nystartsjobbaren.
              Denna kreditering är på samma belopp som debiteringen av arbetsgivaravgiften
              för samma person. Därigenom avstår staten från att ta in arbetsgivaravgiften.
            </seg>
            <seg n="8b515b34">
              Detta leder till att någon får en anställning som han eller hon
              i de flesta fall inte annars skulle ha fått. Staten avstår visserligen
              från ett skatteuttag, men underlaget för detta skatteuttag skulle
              inte ha existerat utan nystartsjobbet.
            </seg>
            <seg n="9701849a">
              Varje nytt jobb har positiva effekter. För att man som arbetssökande
              ska kunna få ett nystartsjobb måste man ha befunnit sig i utanförskap
              i minst ett år. Nystartsjobbaren går från att vara bidragstagare
              till att bli skattebetalare. Att detta är bra för självkänslan
              är uppenbart. Men det är också så att statens utgifter för bland
              annat arbetslöshetsersättning minskar samtidigt som löneskatt
              betalas in och detta sker utan någon ökning av utgifterna för
              offentlig konsumtion eftersom nystartsjobben är begränsade till
              näringslivet.
            </seg>
            <seg n="84569abe">
              Nystartsjobben är en generell efterfrågestimulans för arbetsmarknaden.
              Så länge nystartsjobbare anställs för att utföra riktiga jobb
              hos seriösa företagare finns inte några skäl att begränsa dem
              till ett visst löneintervall. Även högt kvalificerade personer
              kan hamna i utanförskap, och det finns ingen anledning att lämna
              dem utanför insatser.
            </seg>
            <seg n="f9e5f43a">
              För det andra är det dessutom så att man kan ha nystartsjobb
              under lång tid, och under den tiden ska man ha en löneutveckling.
              Regeringen vill inte riskera att med stödkonstruktioner låsa in
              människor i låglönejobb.
            </seg>
            <seg n="332209fb">
              Jag ser för närvarande inte några skäl att införa tak för löner
              för nystartsjobbare.
            </seg>
          </u>
          <note type="speaker" n="4c5aa355">
            Anf. 77 ULF HOLM (mp):
          </note>
          <u who="ulf_holm_0cd69a" xml:id="i-92e854f0900a58de-0" n="f76db3b6">
            <seg n="2ab68ae0">
              Herr talman! Jag vill tacka statsrådet för svaret, även om det
              var ett dåligt svar, tycker jag.
            </seg>
            <seg n="9d86dcb8">
              Jag börjar med att konstatera att visst är det bra med nystartsjobb.
              Det kan vara bra om det leder till att folk får arbete. Olika
              arbetsmarknadsprojekt behövs för att folk ska kunna komma in på
              arbetsmarknaden. Det är därför vi under förra mandatperioden satsade
              ganska mycket på detta, för att få in personer i arbetsmarknadsåtgärder
              för att de sedan skulle få ett jobb.
            </seg>
            <seg n="bcf19fc8">
              Nu har regeringen gått över till ett annat system, nämligen att
              subventionera arbetsgivaravgifterna. Det är ett annat system,
              och det finns för- och nackdelar med det också. Problemet är att
              det inte finns något tak. Det betyder att staten kan subventionera
              i princip hur höga löner som helst för vilka arbetsgivaren inte
              behöver betala in arbetsgivaravgifter. Det är också en subventionering,
              och den är ganska viktig.
            </seg>
            <seg n="cf6c8ece">
              Då menar jag att det är helt fel att staten ska subventionera
              löner för personer som får 50 00060 00070 000 kronor i månaden.
              Det är inte sådana som står längst från arbetsmarknaden och som
              behöver mest stöd för att komma in och få ett arbete. Det är den
              viktiga principen. De subventionerade arbetsgivaravgifterna skulle
              kunna gå till så många fler personer som har mycket svårare att
              komma in på arbetsmarknaden. Därför borde det vara ett tak, som
              det fanns i anställningsstöden tidigare. Det borde man ha i det
              här fallet också.
            </seg>
            <seg n="9bbfa86b">
              Jag tycker faktiskt att arbetsmarknadsministern borde ta det
              här på allvar och se till att skattepengarna gör bäst nytta. Då
              kan man inte subventionera så pass höga löner, utan det borde
              finnas ett lönetak.
            </seg>
            <seg n="7ea05840">
              Om man till exempel, hypotetiskt men fullt möjligt med det nya
              systemet, ska subventionera lön till en person som får 250 000
              kronor i månaden, är det rimligt? Det har inte hänt än, men man
              vet inte, för det finns inget tak.
            </seg>
            <seg n="92a2c68b">
              Man kan också fråga sig om detta är rätt sätt, men jag ska inte
              ta den debatten. 3 600 personer har fått nystartsjobb, och de
              har gått oftast till män, kvinnorna är diskriminerade. Men det
              är inte det som var frågan.
            </seg>
            <seg n="9a5eeeaa">
              Jag tycker att det borde finnas ett tak. Det måste finnas någon
              begränsning för att skattepengarna inte ska gå till företagare
              som erbjuder 250 000 i månaden. Jag tycker att det är orimligt.
            </seg>
          </u>
          <note type="speaker" n="0ca253d5">
            Anf. 78 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-92f95ced5fd10a1b-2" n="44603a0c">
            <seg n="f495fec0">
              Herr talman! Den här frågan har uppmärksammats, och jag förstår
              att det har blivit uppmärksamhet kring den. Visst känns det lite
              konstigt att man för ett enda jobb får en kvarts miljon i stöd.
              IT-företag anställer nystartsjobbare med 820 000 i årslön och
              säger att detta inte är någon subvention utan hänvisar till kreditering.
              Det blir, herr talman, en lek med ord.
            </seg>
            <seg n="1b46c966">
              Det var en lek med ord också när man i valrörelsen pratade om
              att man var emot bidrag och vi sedan ser vilka enorma subventioner
              det ändå kan bli.
            </seg>
            <seg n="a10daec2">
              En arbetsförmedlare sade i en intervju i LO-tidningen: Vi blev
              förvånade över det här. Vi är inte vana vid de här nivåerna över
              huvud taget när det gäller arbetsmarknadsbidrag.
            </seg>
            <seg n="474ff404">
              Det är klart att sådana här saker väcker uppmärksamhet.
            </seg>
            <seg n="d5fa688e">
              Arbetsgivare som normalt betalar ut löner på de här nivåerna
              brukar inte vara speciellt intresserade av stöd. De vill ha kompetens
              och har budgeterat för att få den kompetensen. Men här lämnar
              man det alltså helt fritt.
            </seg>
            <seg n="3d637bd2">
              Är man ute efter en person som ligger i de här lönelägena räknar
              man väl också med att personen finansierar sin egen lön, för det
              är ju långt ifrån några låglöner som vi i de här sammanhangen
              diskuterar. Arbetsgivaren och den sökande gör också själva upp
              om lönen. Arbetsförmedlingen är inte inblandad.
            </seg>
            <seg n="f87dd66f">
              Då, herr talman, är det inte så svårt att konstatera att nystartsjobben
              har en dålig träffsäkerhet. De går inte i första hand till dem
              som står längst från arbetsmarknaden och har svårast att få jobb.
              Könsfördelningen är skev, och nystartsjobben får enligt reglerna
              inte inrättas i offentlig sektor.
            </seg>
            <seg n="661c1cd2">
              Det är orimligt att lägga så mycket pengar på ett enda anställningsstöd.
              Det går inte att komma ifrån att stödet är en kraftig subvention
              till ett privat företag. Det finns definitivt bättre sätt att
              använda pengarna på. Vi har tidigare här i dag pratat om funktionshindrade
              och deras möjligheter och om förutsättningar och möjligheter för
              arbetsförmedlingarna att ha mer resurser. Det kostar Ams ungefär
              10 000 kronor i månaden att upphandla en bristyrkesutbildning.
              För 250 000 kronor skulle man kunna upphandla bristyrkesutbildningar
              för fyra personer i sex månader.
            </seg>
            <seg n="d570bf97">
              Herr talman! Jag har inget emot att staten ska vara generös med
              anställningsstöd, men de ska vara upp till lönenivåer som är rimliga.
              Det är inte rimligt att ge subventioner för så höga löner som
              regeringen gör.
            </seg>
            <seg n="c126905c">
              Det är bra att vi har fått i gång en diskussion kring detta.
              Men jag tycker att det är tråkigt att arbetsmarknadsministern
              så klart har deklarerat att han inte vill ha något tak när man
              ser hur detta slår. Det är klart att det skapar en stor oro ute
              bland människor. Några får mycket och några får ingenting alls,
              så fördelningen är tydlig från regeringens sida, tyvärr.
            </seg>
          </u>
          <note type="speaker" n="f060edb4">
            Anf. 79 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-25" n="e63d666a">
            <seg n="1522b042">
              Herr talman! Nu är det snurrigt. Att avstå från en skatteintäkt
              är inte ett bidrag. Detta är inte ett arbetsmarknadsbidrag. Det
              är en generell efterfrågestimulans och inte ett anställningsstöd.
            </seg>
            <seg n="c6c8e558">
              Låt mig bara konstatera att den förkrossande majoriteten av dem
              som har fått nystartsjobb ligger i lönelägen under 20 000 kronor
              per månad. I Helsingfors har vi, enligt en uppgift som jag fick
              för någon vecka sedan, tre eller möjligen fyra personer med höga
              lönelägen. Det är tre fyra personer vi talar om, fler är det inte.
            </seg>
            <seg n="8b4b00f7">
              Låt mig göra ett litet räkneexempel, bara så att vi förstår vad
              det är vi pratar om. Vad är det vi gör? I fallet med IT-specialisten
              som hade en lön på närmare 70 000 kronor avstår vi från 20 000
              kronor i arbetsgivaravgifter. I stället får vi in 30 000 kronor
              i skatt och avstår kanske från 20 000 kronor i ersättningar. 50
              000 kronor minus 20 000 kronor är 30 000 kronor. Det är den samhällsekonomiska
              vinsten per månad för att den här personen går från utanförskap
              och in på arbetsmarknaden.
            </seg>
            <seg n="09bd5b24">
              Det här systemet innebär en vinst för den enskilde, som får ett
              jobb att gå till, och det innebär en vinst för samhällsekonomin,
              i det här räkneexemplet med kanske uppemot 30 000 kronor. Jag
              har svårt att se det som ett väldigt stort problem, särskilt om
              det handlar om tre fyra personer. Det är det vi pratar om.
            </seg>
            <seg n="629c9be3">
              Den intressanta frågan som man skulle ha kunnat diskutera i stället
              är undanträngningseffekten, det vill säga om det här är jobb som
              ändå skulle kunna komma till. Ja, det finns en sådan, och jag
              har redovisat den här i kammaren tidigare. Den ligger kanske på
              uppemot 70 procent när det gäller nystartsjobben. Men i och med
              konstruktionen att det är jobb som inte spär på den offentliga
              konsumtionen blir det, trots en ganska hög undanträngningseffekt,
              en kraftfullt positiv samhällsekonomisk nettoeffekt.
            </seg>
            <seg n="f318651f">
              Kom ned till materian! 20 000 kronor som vi avstår från för att
              få in 50 000 kronor är en vinst för alla.
            </seg>
          </u>
          <note type="speaker" n="32f9d4d9">
            Anf. 80 ULF HOLM (mp):
          </note>
          <u who="ulf_holm_0cd69a" xml:id="i-92e854f0900a58de-1" n="f76db3b6">
            <seg n="e7e8d713">
              Herr talman! Det här blir ganska lustigt nu. Om staten avstår
              från att få in arbetsgivaravgifter är det ju ett sätt att subventionera.
              Det är ett annat konto, men det är en subventionering. Och framför
              allt, arbetsmarknadsministern från Moderaterna, är det en subventionering
              till redan rika. Det är en blå tråd i hela regeringens politik
              att stöd ska ges till redan rika. Det är de som ska få flera bidrag.
              Det är det som det betyder.
            </seg>
            <seg n="5444dcf7">
              För dessa pengar skulle man kunna få fler personer anställda
              i det vanliga lönespannet. Det är ju vanligt att man subventionerar
              för att personer ska komma in på arbetsmarknaden med en vanlig
              lön på mellan 16 000 och 23 000 kronor. Det är inget ovanligt
              utan en ganska vanlig lön. Det är väl klart att detta sticker
              i ögonen.
            </seg>
            <seg n="84b0a207">
              Ni pratar om att ni ska förhindra utanförskap. Detta skapar ökade
              klyftor i samhället. De som inte får några stödåtgärder och inte
              kan komma in på arbetsmarknaden känner ännu större avsky mot samhället
              när staten subventionerar IT-chefer med löner på 70 000 kronor
              i månaden. Det sticker i ögonen och bidrar till oro i samhället.
            </seg>
            <seg n="ee340ac0">
              Det är inte den gängse uppfattningen att statliga pengar ska
              gå till redan rika, framför allt inte bidrag och skattesubventionering.
              Möjligtvis kan en del tycka att förmögenhetsskatten ska avskaffas,
              men även det sticker i ögonen. Framför allt ska staten inte subventionera
              personer som får 50 00060 000 kronor i månaden. Det är så orimligt
              som det kan bli. Det är också därför som det tidigare har funnits
              ett tak för stöd till arbetsgivare. Det finns tak i de flesta
              bidragssystem, och det borde det finnas också i detta.
            </seg>
            <seg n="8396bb5b">
              Nu säger arbetsmarknadsministern att det här bara handlar om
              tre fyra personer. Jaha, men om det skulle ha handlat om hundra
              personer, vore arbetsmarknadsministern då beredd att avskaffa
              det här bidraget till redan rika? Eller anser verkligen arbetsmarknadsministern
              att stöd ska gå till företag som har råd att betala löner på 60
              00070 000 kronor?
            </seg>
            <seg n="4256026c">
              Jag har inte tagit upp undanträngningseffekterna i min interpellation.
              Den aspekten är viktig. Det är bra att arbetsmarknadsministern
              har tänkt på den i alla fall. Men inte ens där har han kommit
              till slutsatsen att det kanske borde införas någon sorts spärr,
              utan allt är tillåtet när det gäller att stödja personer i privata
              företag.
            </seg>
            <seg n="8828c62e">
              Från Miljöpartiets sida tycker vi att nystartsjobben också borde
              gå till personer i offentlig sektor. Men jag har inte något större
              hopp, herr talman, om att arbetsmarknadsministern ska ge mig ett
              nytt besked i dag.
            </seg>
            <seg n="6b091b58">
              Jag återupprepar: Ett tak för bidrag till nystartsjobben måste
              arbetsmarknadsministern faktiskt gå hem och tänka över en gång
              till.
            </seg>
          </u>
          <note type="speaker" n="730ceffc">
            Anf. 81 SYLVIA LINDGREN (s):
          </note>
          <u who="sylvia_lindgren_b0e7c9" xml:id="i-92f95ced5fd10a1b-3" n="44603a0c">
            <seg n="7f8d44dd">
              Herr talman! Arbetsmarknadsministern säger att enligt vad han
              vet är det tre fyra personer någonstans i Helsingfors som har
              fått den höga subventionen. Vad har han för fog för att säga det?
              Det är något som vi inte vet.
            </seg>
            <seg n="107f762b">
              Vi vet att det förekommer att löner på mellan 50 000 och 70 000
              och kanske ännu mer subventioneras eftersom det inte finns något
              lönetak för nystartsjobben. Det är det som är ett av bekymren.
            </seg>
            <seg n="91fbaece">
              Sedan säger han att det här inte är någon subvention utan en
              kreditering som inte ska uppfattas som en subvention. Arbetsgivaren
              slipper att betala arbetsgivaravgiften vilket motsvarar 32,4 procent
              av lönen. Stödet utgår lika länge som personen har varit arbetslös.
              Nystartsjobben finns bara i den privata sektorn. Sedan får det
              vara med en kreditering eller inte, men det är i alla fall en
              avgift som arbetsgivaren slipper att betala. Är det inte då en
              subvention? Är det inte att jämföra med ett bidrag till arbetsgivaren?
              Det är mycket konstigt om man har en annan förklaring till detta.
            </seg>
            <seg n="abbd82f0">
              Som det också har sagts fanns i tidigare anställningsstöd ett
              tak för hur hög lön som kunde subventioneras. Men med nystartsjobben
              kan arbetsförmedlingen inte påverka lönesättningen, och något
              tak finns inte för hur hög lönen får vara. Då räcker inte pengarna
              till i hur stor utsträckning som helst. I det sammanhanget får
              man inte insatserna där de mest behövs. Det är det stora bekymret.
              Fördelningspositionen och fördelningseffekterna mellan dem som
              mest behöver och andra slår snett. Därtill är det enbart den privata
              sidan och inte den offentliga sektorn som kan tillgodogöra sig
              detta.
            </seg>
            <seg n="16b6c704">
              Jag tycker precis som Ulf Holm: Gå hem och fundera över detta,
              och se till att det blir ett tak!
            </seg>
          </u>
          <note type="speaker" n="28f1abc6">
            Anf. 82 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-195073b769be53bc-2" n="ed20854e">
            <seg n="365aee6e">
              Herr talman! Den enda anledningen till att jag har anmält mig
              till denna debatt är att jag tycker att arbetsmarknadsministern
              ska ta tillbaka det som han sade. Har man en skattekreditering
              som innebär att man på normala skatte- och arbetsgivaravgifter
              får en nedsättning genom en åtgärd som regeringen eller Sveriges
              riksdag har beslutat om måste detta betraktas som en subvention
              i ett riktat ärende.
            </seg>
            <seg n="14c0ff6d">
              Finessen med skattekreditering är att finansministern slipper
              skapa utrymme i underbudgettaket. Det går på inkomstsidan i stället.
              Staten får en förlust på skattesidan som stannar kvar hos arbetsgivaren.
              Det är pengar som pengar. Oavsett om man får dem genom att slippa
              betala skatt eller som ett stöd ger de samma effekt och samma
              subventionsgrad till den som åtnjuter åtgärden.
            </seg>
            <seg n="1fe60368">
              Därför är den argumentation som lades fram felaktig. Jag vill
              att arbetsmarknadsministern tar tillbaka det som han sade. Skattekrediteringen
              har precis samma syfte och effekt. Annars är det en förvrängning
              som är ett försök att komma undan just den delen.
            </seg>
            <seg n="70228b05">
              När det gäller undanträngningseffekter behöver de synnerligen
              ligga i de höga inkomsterna. Det är väl som Sylvia Lindgren sade
              att det är tre stycken som har dykt upp av en händelse för att
              de har besökt en arbetsförmedling. Vi vet inte hur många det är
              i hela landet. Om inte annat så är man uppmärksammad på att möjligheten
              finns. Många har nog inte ens förstått att möjligheten finns på
              dessa lönenivåer.
            </seg>
            <seg n="41f58703">
              Jag skulle tro att det företag som har råd att anställa någon
              i löneklassen 70 00080 000 inte anställer för att det finns ett
              nystartsjobb utan för att man har behov av tjänsten. Sedan är
              man tacksam mot snälla regeringen som subventionerar och lägger
              ut pengarna och stöder detta. Pengarna skulle naturligtvis användas
              och riktas till dem som har riktigt svårt att få arbete.
            </seg>
            <seg n="a07dda57">
              Det är ungefär 6 000 personer i dagsläget som har fått nystartsjobb.
              Av dessa är 1 500 långtidsarbetslösa. Resten av nystartsjobben
              har gått till dem som har haft en ganska kort arbetslöshetsperiod.
              Många av dem skulle ha fått jobb i vilket fall som helst i det
              läget som är.
            </seg>
            <seg n="1cf3543c">
              Min huvudpoäng i detta inlägg är att detta är en subvention och
              inget annat. Påstår arbetsmarknadsministern något annat skulle
              jag vilja säga att det är en ren lögn.
            </seg>
          </u>
          <note type="speaker" n="5fcc59f1">
            Anf. 83 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-26" n="e63d666a">
            <seg n="2cd14e09">
              Herr talman! I Sylvia Lindgrens, Ulf Holms och Sven-Erik Österbergs
              värld är det så att om vi tar ut 30 procent i skatt innebär det
              en 70-procentig subvention. Det är det intryck man får av debatten.
            </seg>
            <seg n="afa185c9">
              Och det är viktigt, Sylvia Lindgren, att konstatera att det är
              en skattekreditering. Det är sant som Sven-Erik Österberg säger
              att det är den konstruktion som finns.
            </seg>
            <seg n="2500ccce">
              Går vi tillbaka till den grundläggande frågan undrar Ulf Holm
              varför det går statliga pengar till de rika. Det gör det inte.
              Vi avstår från att ta in en arbetsgivaravgift. Om vi avstår från
              att ta in 20 000 för att i stället ta in 50 000 så är det en samhällsekonomisk
              vinst. Det kan väl inte ens Ulf Holm neka till. Det är därför
              som vi har valt att inte ha något tak.
            </seg>
            <seg n="71399ef9">
              Men låt oss inte göra detta större än det är! Det här handlar
              om undantagsfall. Hur många långtidsarbetslösa som har varit borta
              från arbetsmarknaden i mer än ett år finns det i lönelägen över
              70 000, där alternativet är en a-kassa som är betydligt lägre?
              Det är naturligtvis inte så många. De väljer att ta ett jobb som
              inte betalar 70 000 utan kanske något annat som är mellan a-kassenivån
              och de 70 000 som det nu handlar om. Det är en intressant diskussion.
              Vems är pengarna egentligen?
            </seg>
            <seg n="df88ab48">
              Varför har vi valt att lägga nystartsjobben i den privata sektorn?
              Hade vi expanderat detta till den offentliga sektorn hade det
              fått en ökad offentlig konsumtion som effekt. Då hade undanträngningseffekterna
              varit väsentliga, och det hade inneburit ett samhällsekonomiskt
              problem.
            </seg>
            <seg n="15609e7d">
              Detta är inte ett anställningsstöd. Det finns ingen begränsning
              i antalet. Vi har prognostiserat 20 000 vid årets slut. Jag hoppas
              att vi når många fler. De estimat som finns visar att det är ungefär
              200 000 personer som är berättigade till ett nystartsjobb. Det
              hade inte varit något annat än en stor seger om en majoritet av
              dem hade fått ett nystartsjobb. Som det är konstruerat innebär
              det en samhällsekonomisk och personlig vinst för var och en som
              går från det utanförskap och den arbetslöshet som ni har lämnat
              efter er och in i arbete.
            </seg>
            <seg n="e5058164">
              De allra flesta ligger i lönelägen som är helt normala, under
              20 000 kronor. Men även för den handfull personer som vi nu talar
              om blir det en personlig och samhällsekonomisk vinst. Det är så
              det ser ut.
            </seg>
          </u>
          <note type="speaker" n="4ff0e554">
            Anf. 84 ULF HOLM (mp):
          </note>
          <u who="ulf_holm_0cd69a" xml:id="i-92e854f0900a58de-2" n="f76db3b6">
            <seg n="15360e51">
              Herr talman! Arbetsmarknadsministern frågar: Vems är pengarna?
              Pengarna är inte arbetsmarknadsministerns. Pengarna är svenska
              folkets. Svenska folket vill att pengarna används på bästa möjliga
              sätt. Jag tror att inte ens Moderaternas eller stödpartiernas
              väljare tycker att det bästa sättet att använda statens pengar
              är att subventionera personer som har en lön på 50 00070 000.
              Man vill att svenska folkets pengar används till dem som står
              längst från arbetsmarknaden. Givetvis hoppas jag också att många
              fler kan få nystartsjobb och en anställning, men det måste finnas
              ett tak för hur mycket staten ska subventionera.
            </seg>
            <seg n="86ee7237">
              Det är dags för arbetsmarknadsministern att ge upp talet om att
              det inte är någon subvention utan en skattekreditering. Dels är
              det ingen jäkel i svenska folket som begriper vad skattekreditering
              är för något, och även om de skulle göra det skulle de inte komma
              med någon annan slutsats än den som jag har kommit fram till.
              Det är en subventionering med statliga pengar, skattemedel. I
              annat fall hade man fått in dem, nu får man inte in dem, alltså
              är det en subventionering. Det kommer inte arbetsmarknadsministern
              ifrån.
            </seg>
            <seg n="600feedf">
              På samma sätt är det en subventionering av hushållsnära tjänster.
              Det är också en sorts skattekreditering. Det finns massor av sådana
              system. Det är en subventionering med statens pengar, och det
              är fel.
            </seg>
            <seg n="3fcd89ee">
              6 000 personer har fått nystartsjobb, inte en subventionering
              på löner på 50 00070 000. Men jag tycker att arbetsmarknadsministern
              ska:
            </seg>
            <seg n="2b5d8b62">
              Då kan vi ha en ordentlig diskussion om det är tre fall eller
              fler och om det i så fall behövs någon åtgärd från riksdagens
              sida.
            </seg>
          </u>
          <note type="speaker" n="9c1fcb72">
            Anf. 85 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-195073b769be53bc-3" n="ed20854e">
            <seg n="b8a4a524">
              Herr talman! När det gäller skattekrediteringen för arbetsmarknadsministern
              ett resonemang som nästan gör mig mörkrädd. Kontentan av det som
              arbetsmarknadsministern sade är att all sänkning av arbetsgivaravgifter
              är en ren vinst. I så fall kunde man ta bort alltihop så blev
              det en jättevinst.
            </seg>
            <seg n="3852e229">
              Det är väl här som den moderata ryggradsideologin sitter. All
              skatt är en form av bestraffning och inte ett medel för att kunna
              verkställa de mål som finns i samhället i form av skola, utbildning
              och så vidare. För det måste man ta ut skatt, men det ses som
              en bestraffning av er. Nu straffar man några lite mindre. Då är
              det inte en subvention, utan då får de tillbaka de pengar som
              egentligen är deras. Det är så resonemanget går, och det är ett
              konstigt sätt att se på det.
            </seg>
            <seg n="aed72e0d">
              Jag är övertygad om att om det inte vore för budgetlag och budgettak
              hade regeringen lagt ett anställningsstöd eller något i den stilen
              i stället. Men det är mycket enklare att göra en skattekreditering,
              för då slipper man föra det resonemanget. Då får man en intäktsförlust
              som är ganska lätt att bära just nu, när konjunkturen är den kanske
              starkaste på 40 år, när det går väldigt bra och skatteintäkterna
              ökar totalt sett i samhället. Men vi vet också att när det vänder
              går det väldigt snabbt åt andra hållet. Skatteintäkterna minskar.
              Och då ligger den här skattekrediteringen kvar. Jag tycker att
              det finns skäl att se det precis som Ulf Holm gör. Det här är
              en subvention till dem som anställer. De slipper betala in den
              skatt som alla andra ska betala in. Man gör på ett speciellt vis
              och slipper det här. Det är ingenting annat än en ren subvention.
              Allt annat, skulle jag vilja säga, är bara att försöka kringgå
              vad det faktiskt handlar om.
            </seg>
          </u>
          <note type="speaker" n="7fbb831c">
            Anf. 86 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-27" n="e63d666a">
            <seg n="9c3fdba7">
              Herr talman! Det är ett extremfall som vi nu diskuterar. Ulf
              Holm är ju bra på att läsa tidningar. Det brukar komma interpellationer
              när det står saker i tidningar. Återigen: Vi avstår från 20 000.
              Vi får in 50 000 i den manövern. Vi gör en samhällsekonomisk vinst
              på 30 000. Det är en vinst för samhället. Det är en vinst för
              skattebetalarna. Det är en vinst för den enskilde. Jag har ju
              svårt att se det som något extremt kontroversiellt eller besvärligt.
              Det är ju det som uppstår.
            </seg>
            <seg n="a21d96d0">
              Dessa 30 000, om jag tar det räkneexemplet, kan ju användas just
              för att jobba mer med dem som befinner sig längre ifrån. Det är
              ett exempel. Det är ju precis det som är möjligt att göra när
              man får fler som jobbar. Det ni lämnade efter er, återigen, var
              en situation där var femte i arbetsför ålder stod utanför. Vi
              har nu att städa upp efter er. Nystartsjobben är ett sätt. Nu
              är det över 7 000, den här veckan, som har fått nystartsjobb.
              Det är jag väldigt glad över. Jag önskar att det blir många fler,
              för det betyder att personer som har varit utanför arbetsmarknaden
              i över ett år har en möjlighet att gå till jobbet, att känna stolthet
              över jobbet, att få en lön att leva på och en arbetsgemenskap
              att vara med i. 40 procent av dem som hittills har fått nystartsjobb
              har varit borta i två år eller mer. Det är en fantastisk seger.
            </seg>
            <seg n="3bc68875">
              Sedan har vi en handfull som har höga löner. Ja, det kan naturligtvis
              sticka i ögonen på en del. Men samtidigt är det en samhällsekonomisk
              vinst som heter duga att även de kommer in på arbetsmarknaden.
              Det är också ett problem om man skulle sätta upp en sådan här
              lönegräns. Vi skulle få personer som befinner sig nära den gränsen
              som skulle hindras i sin löneutveckling. Då skulle vi skapa ett
              utrymme för en sämre löneutveckling än man skulle kunna ha annars.
              Det tycker jag inte heller vore rätt.
            </seg>
            <seg n="c84f103a">
              Slutsatsen är att visst kan man ta upp några exempel som kan
              sticka i ögonen. Men det är en vinst för den enskilde, en vinst
              för samhället och en vinst för ekonomin i stort. Alltså är det
              bra.
            </seg>
          </u>
          <note n="6b969091">
            Överläggningen var härmed avslutad.
          </note>
          <note n="6a620335">
            13 § Svar på interpellation 2006/07:502 om brist på insatser
            för arbetslösa
          </note>
          <note type="speaker" n="cf1f2594">
            Anf. 87 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-28" n="e63d666a">
            <seg n="52c3fe64">
              Herr talman! Sven-Erik Österberg har frågat mig vad jag tänker
              vidta för åtgärder för att förhindra att tusentals arbetslösa
              blir utan det stöd och de insatser som de behöver för att komma
              ut på arbetsmarknaden igen.
            </seg>
            <seg n="08af7765">
              Jobb- och utvecklingsgarantin beräknas, som Sven-Erik Österberg
              mycket riktigt påpekar, omfatta ca 62 000 individer och kosta
              närmare 10 miljarder. Inom ramen för jobb- och utvecklingsgarantin
              kommer det att finnas möjligheter till arbetsträning, arbetspraktik,
              subventionerade anställningar och kompetenshöjande insatser. En
              särskild satsning görs på funktionshindrade då ytterligare medel
              tillförs för lönebidrag och anställningar vid Samhall AB. I vårpropositionen
              aviseras vidare en jobbgaranti för ungdomar som beräknas omfatta
              upp till 30 000 ungdomar, liksom så kallade instegsjobb för nyanlända
              invandrare.
            </seg>
            <seg n="8a1622f2">
              Sammantaget kommer det under 2007 att finnas utrymme för 95 000
              personer i arbetsmarknadspolitiska program. Det är nästan lika
              många som under 2003 och då är ändå konjunkturläget nu väsentligt
              bättre med en stark efterfrågan på arbetskraft.
            </seg>
            <seg n="e2f2f1e8">
              Detta, Sven-Erik Österberg, är inte att lämna de arbetslösa utan
              stöd. Detta är att ta ansvar för dem som verkligen behöver insatser
              från arbetsförmedlingens sida.
            </seg>
            <seg n="97a480c1">
              Samtidigt ska vi vara medvetna om att arbetsmarknadspolitiska
              åtgärder inte är nog för att lösa de grundläggande strukturella
              problem som finns på svensk arbetsmarknad, långt ifrån. Detta
              borde också vara uppenbart för Sven-Erik Österberg, som under
              den föregående mandatperioden i egenskap av statsråd varit medansvarig
              för den socialdemokratiska regeringens politik.
            </seg>
            <seg n="b71ad1d3">
              Trots satsningar på en rad olika former av arbetsmarknadspolitiska
              program, åtgärder och stöd, trots stora volymer av programplatser
              i tider av god konjunktur, så permanentades under det socialdemokratiska
              styret den höga arbetslösheten samtidigt som utanförskapet bland
              inte minst invandrare och ungdomar växte.
            </seg>
            <seg n="92795e60">
              För mig är slutsatsen för framtiden enkel. Gör man som man har
              gjort så kommer det att gå det som det har gått. Traditionell
              socialdemokratisk politik är inte någon lösning för de många människor
              som står utanför arbetsmarknaden eller lever på den ekonomiska
              marginalen. Det är en slutsats som jag tror också drogs av många
              väljare som i det senaste valet röstade för förändring.
            </seg>
            <seg n="28c68f39">
              Alliansen gick till val på ett brett politiskt program för nya
              jobb och nya och växande företag. Detta program genomförs nu i
              snabb takt. Omläggningen av arbetsmarknadspolitiken, med fokus
              på matchning och riktiga jobb samt insatser för dem som står allra
              längst från arbetsmarknaden, är bara en del i det. Jobbavdraget
              gör det mer lönsamt att arbeta. Sänkta arbetsgivaravgifter inom
              flera olika sektorer stimulerar efterfrågan. Nystartsjobben innebär
              att tröskeln för att nyanställa personer som står långt från arbetsmarknaden
              sänks påtagligt.
            </seg>
            <seg n="1df1a320">
              Herr talman! Arbetsmarknadspolitiska insatser kan i sig aldrig
              skapa ekonomisk tillväxt och jobb åt alla. För det behövs det,
              det är min bestämda uppfattning, en bred, samlad politik som tar
              sikte på de grundläggande förutsättningarna för utbud och efterfrågan
              och ger människor förutsättningar att växa, utvecklas och ta makten
              över sina liv. Det är så vi tacklar utanförskapet, och det är
              så vi ger de många arbetslösa möjligheter till riktiga jobb.
            </seg>
          </u>
          <note type="speaker" n="cd42d321">
            Anf. 88 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-195073b769be53bc-4" n="ed20854e">
            <seg n="4873d0b0">
              Herr talman! Jag ska börja där arbetsmarknadsministern brukar
              sluta sina anföranden när det inte finns några repliker kvar,
              med att tala om vilket städjobb han har gjort efter den socialdemokratiska
              regeringen och vad han tog över. Jag kan ju också påminna arbetsmarknadsministern
              om hur det såg ut efter 1994, när den borgerliga regeringen hade
              suttit. Då hade vi massarbetslöshet i landet. Vad som skedde under
              den socialdemokratiska perioden var ju att den pressades ned ordentligt.
            </seg>
            <seg n="8097685a">
              Vad som är intressant att se i hela den arbetsmarknadspolitiska
              utvecklingen är ju inte att det som sker i Sverige nu efter regeringsskiftet
              är något unikt. Att arbetslösheten sjunker är sant. Att vi har
              en stark konjunktur ja, kanske den bästa på 40 år är också sant.
              Den här sänkningen av arbetslösheten sker ju också i våra grannländer
              runt om i Europa som en del av konjunkturen. Det är ju inte som
              ett resultat av att man har ändrat arbetsmarknadspolitiken eller
              att den skulle vara så framgångsrik. Det är ju inte detta det
              handlar om, utan det handlar om något helt annat.
            </seg>
            <seg n="6a85be0e">
              Arbetslösheten var för hög, ja så är det. Den är fortfarande
              för hög, skulle jag vilja säga. Men det som oroar mig, och det
              var därför jag ställde den här interpellationen, är att jag ser
              att de som bäst behöver arbetsmarknadspolitiken inte får någon
              i dag. Det här berättar man om på varenda arbetsförmedling. Jag
              hoppas att arbetsmarknadsministern reser runt och träffar dessa
              arbetsförmedlare som berättar om dem som är långtidsarbetslösa,
              de som har varit arbetslösa under en väldigt lång period och som
              man nu inte kan ge något stöd. Det finns inga resurser till dem.
            </seg>
            <seg n="6eec2512">
              Det har varit en kraftig neddragning av arbetsmarknadspolitiska
              medel. 89 miljarder mindre lade man på den delen i höstas. Och
              så kommer man med jobb- och utvecklingsgaranti. Det finns inga
              resurser till den. Amschefen skriver att det inte blev några signaler
              kring det här i vårbudgeten. Man har de medel man har, och dem
              måste man försöka hantera. Och så slår man till med en timeout,
              som man kallar det, och säger: Nu kan vi inte ge någonting, för
              vi måste ha till försörjningsstödet enligt de regler som finns.
              Det var ju det som hände för någon vecka sedan. Det blev tvärstopp.
            </seg>
            <seg n="4be8a37c">
              Det händer saker där ute. Det kan väl inte heller ha undgått
              regeringen hur många det är som har fått avbryta sina arbetsmarknadsutbildningar.
              Jag träffade en kvinna nere i Karlshamn som berättade att hon
              hade fått en arbetsmarknadsutbildning som skulle leda till ett
              jobb. Hon skulle få jobbet när utbildningen var klar. Den var
              tvungen att avbrytas för att man hade fått neddragna resurser.
              Hon kunde inte få sitt jobb. Hon hamnade i verkligt utanförskap,
              i öppen arbetslöshet, med en försämrad a-kassa där hon förmodligen
              är nere på 65 procent i dag.
            </seg>
            <seg n="f874ee12">
              Det är hur man pressar enskilda människor, men regeringen kör
              ju med sina floskler och säger att överlag blir det så här, fler
              får jobb, det blir bättre och så vidare. Men det är oerhört viktigt,
              och det brukar ju vara Moderaternas käpphäst, att titta på den
              enskilde individen. Det gäller dock inte arbetsmarknadspolitiken.
              Då är det generella svepningar som gäller. Då är det genomsnitt.
              Då är det tendens, utveckling och så vidare. Men den grupp som
              är svårast utsatt, de som fortfarande är arbetslösa, de som inte
              får de stöd som de behöver, som inte får del av den inriktning
              som gäller, är ju i en oerhört pressad situation. Det är många
              som nu också får gå till försörjningsstöd för att a-kassan inte
              fungerar för dem.
            </seg>
            <seg n="704ab806">
              En grupp som man kan titta på i statistiken enligt SCB är ju
              långtidsarbetslösa ungdomar. Det är ju en typisk sådan grupp som
              är väldigt svårt utsatt genom att man kanske inte har gått färdigt
              gymnasieskolan av olika skäl. Man har inte gått yrkesutbildning
              och sådant. Man har för dåligt på fötterna för att komma ut på
              arbetsmarknaden. Den gruppen har ökat. Från 2 200 har det blivit
              över 9 000 personer som är långtidsarbetslösa. Det är precis ett
              bevis på att arbetsmarknadspolitiken inte når in dit. De kommer
              inte i åtnjutande av nystartsjobb. Det är ointressant med 30 procents
              subventionering av lönen för den kategorin. Där behövs andra insatser.
              Det är därför jag ställer den här interpellationen. Då ska vi
              ändå veta att konjunkturen är urstark just nu. Hur blir det med
              den här arbetsmarknadspolitiken om konjunkturen vänder och vi
              ser att också arbetsmarknaden vänder? Då kommer det här att vara
              en oerhört utsatt grupp.
            </seg>
          </u>
          <note type="speaker" n="863455b4">
            Anf. 89 LUCIANO ASTUDILLO (s):
          </note>
          <u who="luciano_astudillo_040f39" xml:id="i-3f57ce47a430f621-2" n="f642bbd1">
            <seg n="bb97637a">
              Herr talman! Jag ska börja med att citera herr arbetsmarknadsminister
              Littorin: Vi sade vad vi skulle göra och vi gör vad vi har sagt.
            </seg>
            <seg n="d401c402">
              Det har varit Littorins bärande devis när systemskiftet på den
              svenska arbetsmarknaden genomförs. Littorin har gett sig på Sveriges
              löntagare genom den kraftigt försämrade a-kassan. Nu blir det
              hårdare krav på de arbetslösa. Man ska söka jobb från första dagen
              alla jobb i hela landet.
            </seg>
            <seg n="aaab5f46">
              Littorin har tvingat Ams att ta timeout. De kan inte hjälpa arbetslösa
              längre. Det är bara att vända tillbaka om man råkar vara arbetslös
              och inte långtidsarbetslös. Det finns inga arbetsmarknadsutbildningar.
              Det finns inget anställningsstöd. Det finns inte starta-eget-bidrag
              för arbetslösa om man vänder sig till arbetsförmedlingen.
            </seg>
            <seg n="f33e449c">
              Därutöver har vi herr Björklund som har stängt dörren för vuxenutbildning.
              Människor som behöver rustas och få extra stöd, människor som
              står väldigt långt från arbetsmarknaden för de jobb som skapas
              i samhället och kräver utbildning får inget stöd.
            </seg>
            <seg n="7e41e5d8">
              Ministern följer på den inslagna vägen och fortsätter att använda
              generella skattesänkningar. Nystartsjobben är ett sådant exempel.
              Instegsjobben är ett annat. Vi har också sänkning av sociala avgifter
              för ungdomar vilket har fått kritik från i stort sett alla håll.
              Det är ett trubbigt verktyg, det kostar mycket och hjälper inte
              människor som står väldigt långt från arbetsmarknaden.
            </seg>
            <seg n="63550dc3">
              Den andra delen av den inslagna vägen är, vill jag påstå, en
              medveten underfinansiering av den så kallade jobb- och utvecklingsgarantin.
              Det är en medveten underfinansiering av det som vi kommer att
              se i slutet av året, den så kallade ungdomsgarantin.
            </seg>
            <seg n="bacbb52d">
              På det här sättet nedmonterar man svensk arbetsmarknadspolitik
              och det som har varit bärande i den svenska modellen. Det tycker
              jag är allvarligt.
            </seg>
            <seg n="341552c3">
              Lägg därtill den generella politiken med förändringen av fastighetsskatten
              så att det gynnar de allra rikaste, och förmögenhetsskatten. När
              väljarna lyssnar in allt detta och får se hur den borgerliga regeringen
              prioriterar drar man sig till minnes Littorins ord: Vi sade vad
              vi skulle göra och vi gör vad vi har sagt. Då blir det stora problemet
              att väljarna inte känner igen sig. De uppfattade det inte så här.
              Det var inte de löften som ni gav människor inte på arbetsmarknadens
              område och inte på välfärdsområdet. Det är det som straffar er
              i opinionen.
            </seg>
            <seg n="552cf313">
              Jag vet att det sitter hårt inne för Littorin att erkänna misstag,
              men jag har snappat upp ur tidningen ST att det är bra fråga sig
              om man gör rätt och man ska inte vara sämre än att man kan ändra
              sig.
            </seg>
            <seg n="cdab515a">
              Jag tror att det är läge nu att ändra sig, Littorin. Er politik
              minskar inte utanförskapet. Den vidgar klyftorna och ger mer till
              dem som redan har riktigt mycket. Den ger sig på dem som är arbetslösa
              och sjuka. Ändra politik nu, innan det är för sent.
            </seg>
          </u>
          <note type="speaker" n="00d663b6">
            Anf. 90 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-29" n="e63d666a">
            <seg n="4cbbce63">
              Herr talman! Vi går tillbaka till interpellationen. Programvolymerna
              i år motsvarar nivåerna 2003 när vi hade ett betydligt sämre arbetsmarknadsläge
              än i dag. Det är det första man kan säga. Inom ramen för jobb-
              och utvecklingsgarantin lägger vi 9,8 miljarder brutto. Det innebär
              31 000 fler platser nästa år, enligt vårt förslag, och 20 000
              år 2009 jämfört med budgetpropositionen för 2007.
            </seg>
            <seg n="a9e5575c">
              Det innebär att vi i år ligger på ungefär 1 procent av bnp för
              arbetsmarknadspolitiska åtgärder. Det är mer än Finland, det är
              mer än Frankrike, det är mer än Irland, det är mer än Tyskland
              och det är mer än Storbritannien för att ta några exempel på omfattningen
              som ni nu menar är ett stort systemskifte. Jag ska inte återupprepa
              vad jag brukar säga om systemskifte och vem som stod för det.
            </seg>
            <seg n="dbf49c3d">
              Poängen är naturligtvis att vi fortsatt har en stor och omfattande
              arbetsmarknadspolitisk programverksamhet i Sverige. Vi gör en
              medveten omläggning och försöker faktiskt dra ned en del på program
              för personer som har haft ganska nära till arbetsmarknaden. Det
              är naturligtvis delvis betingat av de goda konjunkturerna. Vi
              vill inte låsa fast personer som rimligen borde kunna ha ett arbete
              i programåtgärder. I stället lägger vi merparten av resurserna
              på dem som befinner sig allra längst ifrån. Det är ett medvetet
              val. Vi föreslår, som ni vet, att man tar bort ungdomsgarantin
              och den kommunala ungdomspraktiken och ersätter den med jobbgaranti
              för unga. Det gör vi därför att vi har sett och det har visat
              sig tydligt i många undersökningar att just de två åtgärderna
              har tenderat att förlänga arbetslöshetsperioderna för unga. Om
              man har en programåtgärd som förlänger arbetslöshetstiden måste
              man väl ändå fundera över om den är effektiv. Jag kan bara dra
              slutsatsen att den inte är det. Då måste vi hitta verktyg som
              är mer effektiva.
            </seg>
            <seg n="f663154e">
              Inom jobbgarantin för unga föreslår vi det som har visat sig
              effektivt i Sverige, men också i Danmark, nämligen mer av praktikplatser
              och olika typer av utbildning för att hjälpa dem som verkligen
              behöver hjälp för att bli anställningsbara på arbetsmarknaden.
            </seg>
            <seg n="73414d7a">
              I det här sammanhanget är det glädjande med SCB:s siffror som
              kom i dag att 44 000 ungdomar fler var i arbete den sista mars
              i år jämfört med för ett år sedan. Det är den bästa siffran sedan
              1987. Det är väldigt glädjande. Vart fjärde nystartsjobb går till
              ungdomar.
            </seg>
            <seg n="429e3547">
              Vi verkar ju nå ert gamla mål, 4 procents öppen arbetslöshet
              inom kort. Det är inte mitt mål, ska jag säga. Ur politisk synvinkel
              tycker jag att det bara finns ett mål, och det är full sysselsättning.
              Alla som vill och kan vara med på arbetsmarknaden ska ha möjlighet
              att vara det. Vad skulle jag säga till de 4 procent som är kvar
              på perrongen om vi skulle uppnå ert gamla mål? Det tycker jag
              är orimligt.
            </seg>
            <seg n="bc8e20ec">
              Slutsatsen är att det finns gott om manöverutrymme. Jag uppfattar
              naturligtvis signalerna från Arbetsmarknadsstyrelsen och Arbetsmarknadsverket.
              Det är en omställningsperiod man står inför. Den sker samtidigt
              som man förbereder sig för en enhetsmyndighet. Jag har full respekt
              för att man nu jobbar stenhårt på arbetsförmedlingarna och att
              Ams har mycket att göra under resten av det här året och även
              framöver.
            </seg>
            <seg n="a35ce527">
              Vi ser att förvaltningsanslaget på Ams är lite drygt 5 miljarder.
              Det är ungefär ½ miljard mer än för utfallet budgetåret 2005.
            </seg>
          </u>
          <note type="speaker" n="b52312aa">
            Anf. 91 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-195073b769be53bc-5" n="ed20854e">
            <seg n="7ef47055">
              Herr talman! När det gäller full sysselsättning har vi samma
              mål. För den socialdemokratiska regeringen var inte 4 procent
              något mål. Det var ett delmål i kampen för att komma till full
              sysselsättning. Där har vi samma ambitioner.
            </seg>
            <seg n="dfd61403">
              Problemet är att man missar dem som har det allra svårast. Det
              är det som sker just nu. Man har gått från 150 000 platser förra
              året ned till 95 000 med sikte på 65 000 platser nästa år. Det
              innebär att man successivt måste trappa ned.
            </seg>
            <seg n="2772e4df">
              Arbetsmarknadsministern vet ju mycket väl att det inte finns
              95 000 fräscha platser att använda. De är ju redan upptagna av
              dem som har funnits i tidigare program. Inte ens alla de som har
              funnits med har fått plats. Det var det jag vittnade om. Ett antal
              tusen har faktiskt fått avbryta sina utbildningar och olika former
              av arbetsmarknadspolitiska insatser eftersom det inte har funnits
              resurser.
            </seg>
            <seg n="56c6b390">
              En annan kategori som kanske står ännu längre från arbetsmarknaden
              är de arbetsmarknadsprojekt som kommunerna många gånger har bedrivit.
              Jag har besökt Kalmar där man har 250 personer av de allra svårast
              arbetshandikappade. De kan ha fysiska och psykiska funktionshinder
              eller missbruksproblem efter ett tidigare hårt liv och har nu
              försökt att komma tillbaka till arbetsmarknaden. Kommunen har
              gått in med vissa resurser. Det har kommit medel från Europeiska
              unionen. Även länsarbetsnämnden har varit en viktig finansiär.
              Länsarbetsnämnden drar nu tillbaka sina resurser.
            </seg>
            <seg n="57ec8ca6">
              Under en övergångsperiod har de flesta kommuner skjutit till
              kommunala medel. Man har fört över ansvaret från en statlig arbetsmarknadspolitik
              till en kommunal arbetsmarknadspolitik. Det är klart att kommunalråden
              oavsett partifärg oftast inte vill se sina kommuninvånare kastas
              ut i öppen arbetslöshet när man kanske vet att den öppna arbetsmarknaden
              inte står till förfogande för dessa människor. Det är också sådant
              som händer genom de resursneddragningar som har skett. Det är
              väldigt viktigt att peka på det. Det fattas så att säga insatser
              för detta.
            </seg>
            <seg n="1390d177">
              Jag tycker att de långtidsarbetslösa ungdomarna är ett så tydligt
              bevis på att de som har det svårast nu drabbas värst av denna
              arbetsmarknadspolitik. Antalet långtidsarbetslösa ungdomar har
              ökat från 2 200 till över 9 000. Det finns inga insatser för dem.
              Det finns inga medel för dem. Ams tar timeout därför att man måste
              klara de andra delarna som regeringen inte skickar några pengar
              till. Det är det som faktiskt sker när det gäller detta.
            </seg>
            <seg n="726c2f39">
              Jobbgarantin för ungdomar är något av det största ordförvrängeri
              som vi har hört. En garanti för mig är en garanti, då vet jag
              att det blir någonting. Är det en jobbgaranti, så är det ett jobb
              som är garantin. Det enda som ungdomarna här har garanti för är
              att de får en lägre ersättning. Det sker en hårdare nedtrappning
              i a-kassan för dem än för andra, trots att de betalar samma avgift.
              Det är en diskriminering av ungdomar.
            </seg>
            <seg n="8af47e6c">
              Den andra garantin handlar om att de 30 timmar i veckan ska vara
              aktivt arbetssökande på arbetsförmedlingen. Det är en uppstramning
              som har skett. Jag tycker i och för sig att det är okej att man
              ska söka jobb. Det säger jag också. Men det är ett ordförvrängeri
              av vad garanti står för. Garanti är en garanti för att man ska
              få ett jobb. Det var det som man trodde att en jobbgaranti för
              ungdomar innebar när detta förslag lades fram. Men det finns inte
              med här.
            </seg>
            <seg n="da08f631">
              Det är också väldigt vagt skrivet beträffande kvalitet i jobb-
              och utvecklingsgarantin och vad den faktiskt leder till. Folk
              frågar vad den innebär. Men det vet man faktiskt inte. Man kan
              inte läsa sig till det i regeringens proposition. Jag vet inte
              om Littorin står på knä vid sängen om kvällarna och ber en bön
              om att han hoppas att detta ska gå vägen. Man kan nästan tro att
              han gör det så pass andefattigt som detta faktiskt är när det
              gäller hur detta ska fungera i praktiken. Och jag förstår att
              man är förtvivlad i Arbetsmarknadsverket när man ska försöka verkställa
              detta.
            </seg>
          </u>
          <note type="speaker" n="af3aee12">
            Anf. 92 LUCIANO ASTUDILLO (s):
          </note>
          <u who="luciano_astudillo_040f39" xml:id="i-3f57ce47a430f621-3" n="f642bbd1">
            <seg n="3bd110a1">
              Herr talman! Jobb- och utvecklingsgarantin är underfinansierad,
              Littorin. Det är viktigt att ta med sig det. Det är det som tvingar
              Ams att dra i nödbromsen nu och säga att det inte är lönt för
              dem som är arbetslösa att komma och fråga om de kan få ett starta-eget-bidrag,
              en arbetsmarknadsutbildning eller någon annan form av stöd. Det
              är inte lönt. Dessa pengar är uppbundna till jobb- och utvecklingsgarantin.
              Så det är lika bra för dem att vända vid dörren. Det är det besked
              som ges.
            </seg>
            <seg n="493886b9">
              Därtill kan man lägga alla de attacker som regeringen gör mot
              arbetslösa i form av sänkt a-kassa och ökade krav. Den debatten
              kommer vi att ta senare. Jag är rädd för att denna cocktail av
              Littorinsk arbetsmarknadspolitik kommer att leda till en ökad
              hotbild mot arbetsförmedlingarna.
            </seg>
            <seg n="de539939">
              Det är de facto märkbart att Littorin och de övriga i den borgerliga
              regeringen så snabbt har ändrat retoriken i fråga om utanförskapsbegreppet.
              Visst fortsätter arbetslösheten att minska. Men det totala utanförskapet,
              såsom ni själv räknade före valrörelsen, herr Littorin, och såsom
              er statsminister räknade, har ökat, inte minskat, sedan ni tog
              över. Nu ska jag inte skylla det på er. Det är säkert inte ert
              fel. Delvis tror jag det. Men faktum kvarstår att ni inte ska
              komma undan dessa sätt att räkna, även om ni i retoriken nu ändrar
              blickpunkt.
            </seg>
            <seg n="a784f1ff">
              Sedan har Sven-Erik Österberg talat om ungdomsgarantin, så det
              vill jag inte gå in på.
            </seg>
            <seg n="8ff78958">
              Men jag vill avsluta med det lite ödmjuka uttrycket: Det är bra
              att fråga sig om man gör rätt. Och man ska inte vara sämre än
              att man kan ändra sig.
            </seg>
            <seg n="e2544634">
              Littorin, det är nu dags att ändra sig.
            </seg>
          </u>
          <note type="speaker" n="93d4c977">
            Anf. 93 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-209cf7131df001fc-5" n="a50718dc">
            <seg n="afd08474">
              Herr talman! Sven-Erik Österberg tog upp en viktig fråga, nämligen
              att man nu tar bort många stora och viktiga insatser för de arbetslösa.
            </seg>
            <seg n="9539518e">
              Under den förra mandatperioden slogs det rekord i antalet nystartade
              företag. Och sedan sommaren 2006 har antalet nya jobb ökat hela
              tiden, och statens ekonomi är god. Det är ett arv från oss socialdemokrater.
              Varsågod!
            </seg>
            <seg n="b43aa875">
              Trots denna ljusa bild finns det fortfarande människor som inte
              får jobb, i vissa fall på grund av brister i utbildning eller
              på grund av avsaknad av rätt kompetens. I ett sådant läge är det
              en prioriterad fråga för oss socialdemokrater att se till att
              dessa människor får ett aktivt stöd genom vuxenutbildning, kvalificerad
              arbetsmarknadsutbildning inom bristyrken och praktik för att företagen
              faktiskt ska få tillgång till den arbetskraft som de efterfrågar.
            </seg>
            <seg n="6b5d2214">
              I den tidning som jag läser nästan dagligen hemma i mitt län
              kan jag varje helg se massor med lediga jobb. Men det är jobb
              där det krävs kvalificerad yrkesutbildning, fem års arbetslivserfarenhet
              och kanske en universitetsutbildning. Och de som är arbetslösa
              matchar ofta inte dessa jobb. Vad dessa människor då behöver höra
              att de behövs och att man har någonting att erbjuda dem. De behöver
              inte höra att de inte har något jobb, att de därför får sänkt
              ersättning och att man därför inte vill ha med dem att göra. Det
              är vad den borgerliga regeringen nu gör. Man prioriterar skattesänkningar
              framför ungdomar.
            </seg>
            <seg n="029db38e">
              Antalet långtidsarbetslösa ungdomar, som Sven-Erik Österberg
              har talat om och som jag har talat om i en tidigare interpellation,
              är nu 10 000. Det är ungdomar som inte har haft ett jobb på över
              100 dagar. Och nu väljer regeringen att ta bort det kommunala
              programmet för ungdomar. Ungdomsgarantin avvecklas helt. Regeringen
              påstår att man där låste in ungdomar i arbetslöshet. Jag skulle
              vilja säga att man där såg till att ungdomar fick stöd och hjälp
              att söka arbeten och få ordning på sina papper. Och många ungdomar
              vittnar om att dessa insatser faktiskt har hjälpt dem att via
              praktik få ett nytt arbete.
            </seg>
            <seg n="efde5f8f">
              Det som regeringen svarar via Sven Otto Littorin är att de är
              välkomna den 1 december. Då ska man se vad man kan göra. Frågan
              är hur stor denna grupp med långtidsarbetslösa ungdomar då har
              blivit. Bara i min hemkommun har dessa ungdomar ökat i antal från
              60 till 300, och det är bara fram till i april. Det är klart att
              den gruppen kommer att bli stor. Och regeringen säger att de på
              något sätt får skylla sig själva. Det där får någon annan lösa.
              Regeringen har inte riktigt tid med dem eftersom man håller på
              att sänka skatten för dem som redan har arbete och för dem som
              har förmögenhet. Därför har man inte just nu råd att avsätta pengar
              för att de ska kunna få en arbetsmarknadsutbildning och för att
              de ska kunna få läsa på Komvux och därmed kunna ta ett jobb på
              de företag som faktiskt efterfrågar arbetskraft just i dag.
            </seg>
            <seg n="90054f24">
              Min fråga till Littorin är: Vilket svar ger du till dessa långtidsarbetslösa
              ungdomar nu när du håller på att nedmontera arbetsmarknadspolitiken?
              Vad ska de göra fram till den 1 december 2007, förutom att sitta
              30 timmar på arbetsförmedlingen?
            </seg>
          </u>
          <note type="speaker" n="d3650738">
            Anf. 94 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-30" n="e63d666a">
            <seg n="df84dfad">
              Herr talman! Till dem säger jag att vi nu tar hand om de problem
              som Socialdemokraterna försatte dem i, när över 100 000 under
              24 år lämnades vind för våg i utanförskap, den femte sämsta siffran
              i Europa. Det var det som ni lämnade efter er när det gällde ungdomar.
              Det var riktigt uselt.
            </seg>
            <seg n="e799cf80">
              Ja, antalet långtidsarbetslösa ungdomar ser i statistiken ut
              att ha ökat på det sätt som vi har hört beskrivas. Vad är det
              som har hänt? Jo, vi har dragit bort två program som inte har
              levererat annat än förlängda arbetslöshetstider för ungdomar.
              Vi har dragit bort ungdomsgarantin och kommunala utbildningsprogram.
              De har förlängt arbetslöshetstiden. Det är inte så att dessa ungdomar
              har gått från att ha haft ett arbete till att hux flux ha blivit
              långtidsarbetslösa. De har bytt kolumn i arbetslöshetsstatistiken.
            </seg>
            <seg n="778dedd3">
              Det som vi vill är att se till att de får ett arbete att gå till.
              Det vill vi försöka göra genom åtminstone tre åtgärder. Det handlar
              om jobbgarantin 2,8 miljarder 30 timmar hjälp och stöd i veckan,
              som också kommer att innefatta olika typer av utbildningar och
              det som man kan tänkas behöva för att lättare komma tillbaka till
              arbetsmarknaden. Vi gör det med halverade arbetsgivaravgifter
              för unga från den 1 juli. Och vi konstaterar att vart fjärde nystartsjobb
              har gått till en person under 24 år.
            </seg>
            <seg n="51046126">
              Jag vill också påminna om att Sven-Erik Österberg i sitt inlägg
              för en stund sedan sade att vi missar dem som har det svårast.
              Vi lägger om politiken just för att få fokus på dem som har det
              allra svårast. Och det gör vi genom jobb- och utvecklingsgarantin
              det är 9,8 miljarder brutto just för dem som befinner sig längst
              ifrån arbetsmarknaden. Det innebär ett stort antal ytterligare
              platser för att hjälpa just dem som befinner sig längst bort från
              arbetsmarknaden.
            </seg>
            <seg n="a05604d0">
              Eva-Lena Jansson pratar om arbetslösheten hur hon nu sade. Det
              var så fantastiskt beträffande vad ni lämnade efter er. Ja, jag
              vill påminna om att arbetslösheten under förra mandatperioden
              ökade med åtminstone 2 procentenheter. Det var vad ni lämnade
              efter er. Det var ett avdukat bord; det var uppätet. Det gäller
              inte minst, som vi hört, ungdomar och funktionshindrade. Bland
              funktionshindrade kvinnor ökade arbetslösheten med 2 procentenheter
              under förra mandatperioden. Kurvorna på arbetslöshetens område
              pekade fel.
            </seg>
            <seg n="0159902a">
              Utanförskapet pratade Luciano Astudillo om. Men jag vill påminna
              om att obalanstalet nu sjunker. Vi har nu färre arbetslösa och
              fler i sysselsättning samtidigt som sjukskrivningarna minskar.
              Det är första gången på 20 år såvitt jag vet som det ser ut på
              det sättet.
            </seg>
            <seg n="cac0385c">
              Vi kommer säkert att kunna diskutera detta många gånger framöver
              under trevliga tisdagskvällar i riksdagen.
            </seg>
            <seg n="4ed9da0f">
              Låt mig upprepa att vi nu har nästan lika många programplatser
              som år 2003, runt 95 000 platser. På jobb- och utvecklingsgarantin
              lägger vi 9,8 miljarder brutto det gäller ytterligare ett stort
              platser under nästa år och året därefter.
            </seg>
            <seg n="2bb42986">
              Totalt lägger vi ungefär 1 procent av bnp på arbetsmarknadspolitiska
              utbildningar. Det är ett av de högsta talen i världen. Danmark,
              Nederländerna och kanske ytterligare något land slår oss där.
              Det är så verkligheten ser ut, så med all respekt att tala om
              moras, en arbetsmarknadspolitik i fritt fall, systemskifte och
              så vidare äger inte sin riktighet.
            </seg>
            <seg n="ed5be38b">
              När det här har fått verka och vi har fått komma tillbaka till
              det och har analyserat det ska man, där håller jag med Luciano
              Astudillo, se om det fått önskvärda effekter eller om det är någonting
              som vi kan göra bättre. Den öppenheten lovar jag att jag ska fortsätta
              att ha.
            </seg>
          </u>
          <note type="speaker" n="83dd6932">
            Anf. 95 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-195073b769be53bc-6" n="ed20854e">
            <seg n="0fd2cc3c">
              Herr talman! Vad jag i detta mitt sista inlägg i den här debatten
              vill peka på är att ett av de många problemen med arbetsmarknadspolitiken
              naturligtvis är att, som vi ser, också småföretagare skriker efter
              arbetskraft. Det finns inte yrkesutbildad arbetskraft. Det vore
              därför nu ett alldeles ypperligt läge för bristyrkesutbildning
              och för att se till att täcka de behov som finns ute i samhället.
              Det är aldrig så lätt att få ut människor i arbetslivet som när
              det är en ordentlig högkonjunktur.
            </seg>
            <seg n="8ed54cb7">
              Nu är det brist på arbetskraft samtidigt som drygt 4 procent
              fortfarande är öppet arbetslösa. Det är ju så det ser ut. Det
              är en brist i arbetsmarknadspolitiken.
            </seg>
            <seg n="fcc742c7">
              Sedan har vi skattesänkningarna med 60 miljarder. 50 procent
              av det totala paketet hamnar hos den tiondel av befolkningen som
              tjänar mest. Det är ju så profilen ser ut när det gäller nuvarande
              åtgärder. Sedan kan man slå sig för bröstet och säga att låginkomsttagare
              får lite skattesänkningar. Men det är ingenting i proportion till
              vad höginkomsttagarna får och hämtar hem.
            </seg>
            <seg n="9ba46b32">
              Samtidigt har regeringen inte råd att hålla uppe Ams och att
              se till att man håller kvaliteten i verksamheten. Man drar ned
              på anslaget med 500 miljoner. 1 200 anställda på Arbetsmarknadsverket
              måste det, med nuvarande resurser, dras ned med. Det har Amschefen
              redovisat för oss. Detta är en konsekvens av den förda politiken.
            </seg>
            <seg n="b5431db4">
              2 000 långtidsarbetslösa ungdomar ökar till 9 000, samtidigt
              som man tar bort ungdomsprogrammen. Men sanningen är, arbetsmarknadsministern,
              att 3040 procent av programmen de är ganska många har lett till
              anställning. Då ska man veta att det handlar om en av de kanske
              svåraste grupperna av arbetslösa.
            </seg>
            <seg n="d8def32f">
              Lösningen är inte att ta bort programmen. Det vore bättre att
              i stället titta på de goda exemplen och se om vi kan förverkliga
              sådant och se till att rätt stöd ges. Nu blir det ungdomsgarantin
              och lägre a-kassa och att sitta och söka jobb eller närvara på
              hotell. Det hjälper inte för de här personerna. Det finns inga
              jobb som matchar dem om de inte får ett tillräckligt stöd, utbildning
              och så vidare.
            </seg>
            <seg n="ded48fff">
              Jobb- och utvecklingsgarantin är underfinansierad. Det hjälper
              inte att säga att man satsar 9 miljarder om det inte räcker till
              den här volymen av människor och till de åtgärder som behövs.
              Jobb och utvecklingsgarantin är ändå underfinansierad.
            </seg>
          </u>
          <note type="speaker" n="48f1000d">
            Anf. 96 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-209cf7131df001fc-6" n="a50718dc">
            <seg n="2428b3c3">
              Herr talman! Jag ska vara noga med att poängtera att det jag
              sade var att det under förra mandatperioden slogs rekord i antalet
              nystartade företag. Sedan sommaren 2006 har antalet nya jobb hela
              tiden ökat. Statens ekonomi är god. Det är ett arv från Socialdemokraterna.
              Var aktsam om det!
            </seg>
            <seg n="73cc905f">
              Jag sade inte att jag tycker att ungdomsarbetslösheten är någonting
              som kan nonchaleras, snarare tvärtom! Ungdomsarbetslösheten är
              någonting som man måste ta på största allvar. Jag upplever att
              den borgerliga regeringen inte gör det.
            </seg>
            <seg n="18fd9d0a">
              Om man, som de som jobbar med arbetslösa ungdomar har konstaterat,
              vill permanenta ett utanförskap ska man strunta i ungdomarna.
              Då ska man säga: Du får sköta dig själv. Vi bryr oss inte om dig.
              Du kan komma till arbetsförmedlingen en gång i veckan eller vad
              den nu handlar om. Vi bryr oss inte.
            </seg>
            <seg n="ecefb7bc">
              Vill man permanenta ungdomars utanförskap ska man göra så. Hundra
              dagar för en 19-åring är en oerhört lång tid. Därför är det så
              viktigt att verkligen sätta in insatser. Det jag önskade av den
              förra socialdemokratiska och det jag önskar av den nuvarande regeringen
              är att insatser sätts in ännu tidigare för ungdomar.
            </seg>
            <seg n="ad150e82">
              Vad vi nu ser är att den moderatledda regeringen gör precis tvärtom.
              Man försämrar arbetsmarknadspolitiken för dem som så väl behöver
              den. Det är cyniskt. Samtidigt sänker man skatten för dem som
              tjänar mest.
            </seg>
            <seg n="c2bd8176">
              Ungdomarna är vår framtid. Om vi inte kan ge dem framtidshopp
              om jobb kommer vi själva att få en mycket tuff framtid. De här
              ungdomarna måste vi satsa på. Om vi nu glömmer bort dem och säger
              att vi kanske har någonting åt dem den 1 december 2007 kommer
              vi att tappa många av de ungdomarna för många år framöver. Det
              vill jag inte ställa upp på. Därför säger jag att det blir IG,
              att det är en icke godkänd arbetsmarknadspolitik.
            </seg>
          </u>
          <note type="speaker" n="de0b5a84">
            Anf. 97 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-dcc756cc44d4e89d-31" n="e63d666a">
            <seg n="8dfe9fc0">
              Herr talman! Eva-Lena Jansson säger att man om man vill permanenta
              arbetslösheten ska strunta i ungdomarna. Ja, det var tyvärr just
              det ni gjorde.
            </seg>
            <seg n="a9f7bc03">
              Det är glädjande att konstatera att vi per den 31 mars har 44
              000 fler ungdomar i arbete än för ett år sedan. Det är den bästa
              siffran sedan 1987, bästa siffran på 20 år.
            </seg>
            <seg n="034abdc4">
              Vi vill förstärka och fördjupa den goda konjunkturen genom att
              göra det billigare och enklare att anställa ungdomar. Vi gör det
              genom att halvera arbetsgivaravgiften det gäller från den 1 juli
              genom insatserna inom ramen för jobbgarantin för unga med 2,8
              miljarder brutto och genom alla möjliga andra insatser.
            </seg>
            <seg n="352fe859">
              Sven-Erik Österberg tar upp en väldigt intressant frågeställning
              som jag nästan skulle hoppas att vi kunde diskutera lite längre
              vid något annat tillfälle. Det handlar då om matchningen och matchningsproblematiken.
              Där håller jag helt med; den är ett stort problem.
            </seg>
            <seg n="bc06d357">
              Vi befinner oss i läget att vi har höga vakanstal och samtidigt
              en hög arbetslöshet. Under en lång rad år, åtminstone under de
              senaste sex sju åren, har vi rört oss i fel riktning på den så
              kallade Beveridgekurvan. Det är synd att Patrik Björck inte är
              här. Om han kunde skulle också han ha gått upp i debatten.
            </seg>
            <seg n="4356f1a9">
              Som jag ser det finns det en lång rad saker som vi där kan prata
              om. Men när det handlar om just arbetsmarknadspolitiska utbildningar
              för att förbättra matchningen kan jag väl säga att min åsikt är
              att många av de långa utbildningarna skulle komma lite för sent
              om vi nu fattade beslut om dem. Det skulle så att säga bli leverans
              på dem ute i systemet när den här högkonjunkturen kanske viker.
              Då har vi utbildat för fel konjunktur.
            </seg>
            <seg n="bbe1c50b">
              Oftast är det så att omfattningen av de arbetsmarknadspolitiska
              åtgärderna har ett konjunkturellt inslag. För de allra kortaste
              utbildningarna tycker jag nog att arbetsgivarna kan ta ett större
              ansvar än man hittills gjort.
            </seg>
            <seg n="e6c5791c">
              Behövs till exempel en lastbilschaufför det är ju brist på sådana
              i Mälardalen är det väl inte alldeles orimligt att arbetsgivaren
              investerar 25 00030 000 kronor på ett antal veckor för att den
              här killen eller tjejen ska få ett lastbilskörkort. Det tycker
              jag faktiskt är en god idé.
            </seg>
            <seg n="df49a5a8">
              När det gäller medellånga insatser för att förbättra matchningen
              finns det 95 000 platser inom ramen för de arbetsmarknadspolitiska
              åtgärderna.
            </seg>
            <seg n="e9e6924d">
              Slutligen vill jag påminna om att Ams i år har ett förvaltningsanslag
              på 5 miljarder. Det är ungefär 500 miljoner mer än utfallet år
              2005.
            </seg>
          </u>
          <note n="6b969091">
            Överläggningen var härmed avslutad.
          </note>
          <note n="17b6157a">
            14 § Förnyad bordläggning
          </note>
          <note n="b19c811d">
            Föredrogs och bordlades åter
          </note>
          <note n="83cc4740">
            15 § Bordläggning
          </note>
          <note n="285666a1">
            Anmäldes och bordlades
          </note>
          <note n="eff4b161">
            16 § Anmälan om interpellationer
          </note>
          <note n="88ad92a2">
            Anmäldes att följande interpellationer framställts
          </note>
          <note n="b5c2d23b">
            den 15 maj
          </note>
          <note n="de50b189">
            Bodil Ceballos
          </note>
          <note n="9b848d0e">
            Carl B Hamilton
          </note>
          <note n="52199893">
            Marie Granlund
          </note>
          <note n="49160e0f">
            Kjell Eldensjö
          </note>
          <note n="52b07d4f">
            Désirée Liljevall
          </note>
          <note n="7fa78fff">
            Interpellationerna redovisas i bilaga som fogats till riksdagens
            snabbprotokoll tisdagen den 22 maj.
          </note>
          <note n="4ca2a2cb">
            17 § Anmälan om frågor för skriftliga svar
          </note>
          <note n="1c287587">
            Anmäldes att följande frågor för skriftliga svar framställts
          </note>
          <note n="b5c2d23b">
            den 15 maj
          </note>
          <note n="ff8dbfd5">
            Lars-Arne Staxäng
          </note>
          <note n="559d4688">
            Björn Leivik
          </note>
          <note n="1d74c83a">
            Tobias Krantz
          </note>
          <note n="fd284f5a">
            Allan Widman
          </note>
          <note n="9c9b6f8b">
            Andreas Norlén
          </note>
          <note n="9c9b6f8b">
            Andreas Norlén
          </note>
          <note n="df4cf814">
            Frågorna redovisas i bilaga som fogats till riksdagens snabbprotokoll
            tisdagen den 22 maj.
          </note>
          <note n="22e856a6">
            18 § Kammaren åtskildes kl. 19.58.
          </note>
          <note n="2a118ccc">
            Förhandlingarna leddes
          </note>
          <note n="7499e1c3">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
