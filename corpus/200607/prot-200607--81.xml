<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--81</head>
          <docDate when="2006-03-26">2006-03-26</docDate>
        </div>
      </front>
      <body>
        <div>
          <note n="af0295df">
            ﻿
          </note>
          <note n="becf040d">
            Riksdagens protokoll
          </note>
          <note n="7c19b6d5">
            2006/07:81
          </note>
          <note type="date" n="4953c98f">
            Måndagen den 26 mars
          </note>
          <note n="6ff2f5b6">
            Kl. 11:00 - 18:16
          </note>
          <note n="9c0a3c4b">
            1 § Justering av protokoll
          </note>
          <note n="ec7a13aa">
            Justerades protokollen för den 19 och 20 mars.
          </note>
          <note n="f26625d7">
            2 § Meddelande om ändring i kammarens sammanträdesplan
          </note>
          <note n="761e1f8b">
            Andre vice talmannen meddelade att allmän debattimme onsdagen
            den 28 mars kl. 9.00 skulle utgå. Arbetsplenum skulle inledas
            kl. 9.00.
          </note>
          <note n="ab30bfed">
            Meddelandet hade delats ut till kammarens ledamöter.
          </note>
          <note n="72cc1beb">
            3 § Anmälan om fördröjda svar på interpellationer
          </note>
          <note n="29000925">
            Till riksdagen hade inkommit följande skrivelser:
          </note>
          <note n="30de74cb">
            Interpellation 2006/07:375
          </note>
          <note n="c6b2712f">
            Interpellation 2006/07:375 Svensk imamutbildning
          </note>
          <note n="4b276a27">
            Interpellationen kommer att besvaras tisdagen den 24 april 2007.
          </note>
          <note n="bf01b778">
            Skälet till dröjsmålet är att jag måste delta i arbetsmöten kring
            vårpropositionen.
          </note>
          <note n="1d251fe7">
            Lars Leijonborg
          </note>
          <note n="4563446b">
            Interpellation 2006/07:382
          </note>
          <note n="8bcf9885">
            Interpellation 2006/07:382 Skattelättnader för hushållstjänster
          </note>
          <note n="d3c5a75a">
            Interpellationen kommer att besvaras tisdagen den 10 april 2007.
          </note>
          <note n="765a54f9">
            Skälet till dröjsmålet är andra åtaganden som inte har gått att
            ändra på.
          </note>
          <note n="17366ed2">
            Lilian Wiklund
          </note>
          <note n="55a71a13">
            Interpellation 2006/07:384
          </note>
          <note n="5f5b5075">
            Interpellation 2006/07:384 Svenska jägares möjlighet till småviltsjakt
            i fjällvärlden
          </note>
          <note n="bec995a1">
            Interpellationen kommer att besvaras tisdagen den 27 mars 2007.
          </note>
          <note n="89a83905">
            Skälet till dröjsmålet är tjänsteresa.
          </note>
          <note n="37df34e5">
            Anders Perklev
          </note>
          <note n="50fb93eb">
            Interpellation 2006/07:394
          </note>
          <note n="9f4798e8">
            Interpellation 2006/07:394 Flygplatserna i Torsby och Hagfors
          </note>
          <note n="d3c5a75a">
            Interpellationen kommer att besvaras tisdagen den 10 april 2007.
          </note>
          <note n="fd7e312a">
            Skälet till dröjsmålet är tjänsteresor.
          </note>
          <note n="175b2d76">
            Dag Ekman
          </note>
          <note n="c055d0e2">
            Interpellation 2006/07:424
          </note>
          <note n="057a731f">
            Interpellation 2006/07:424 2 000 dagar i fångenskap
          </note>
          <note n="ffb68ba8">
            Interpellationen kommer att besvaras måndagen den 16 april 2007.
          </note>
          <note n="72c79f18">
            Skälet till dröjsmålet är utlandsresor samt tidigare inbokade
            engagemang.
          </note>
          <note n="8acb8417">
            Carl Bildt
          </note>
          <note n="d1918fd2">
            4 § Svar på interpellation 2006/07:412 om utförsäljningen av
            Vin &amp; Sprit
          </note>
          <note type="speaker" n="b24057fe">
            Anf. 1 Statsrådet MATS ODELL (kd):
          </note>
          <u who="mats_odell_b796ef" xml:id="i-c41478614d0be89c-0" n="23432840">
            <seg n="67098133">
              Fru talman! Eva-Lena Jansson har frågat mig om jag avser att
              agera för att säkerställa att Vin &amp; Sprits policy när det gäller
              miljö och socialt ansvar inte går förlorad vid försäljning.
            </seg>
            <seg n="07f79059">
              Den regering jag företräder är den första svenska majoritetsregeringen
              på 25 år. Alliansen var före höstens riksdagsval mycket rak och
              tydlig kring den politik vi ville föra. Detta gällde inte minst
              synen på ett minskat statligt bolagsägande. Regeringen fullföljer
              nu alliansens löfte till väljarna genom sin hemställan till riksdagen
              om mandat att sälja ett antal statligt ägda bolag. Mot denna bakgrund
              kan jag konstatera att regeringen har ett tydligt folkligt mandat
              för de försäljningar som vi nu har begärt riksdagens bemyndigande
              att genomföra.
            </seg>
            <seg n="be60818a">
              När det gäller försäljningen av Vin &amp; Sprit gäller samma förutsättningar
              som för andra försäljningar av statligt ägda bolag. Detta innebär
              att regeringen kommer att pröva olika affärsmöjligheter för att
              hitta det alternativ som vid en samlad bedömning bedöms vara det
              mest affärsmässiga.
            </seg>
            <seg n="53af6b52">
              I denna bedömning ligger att en potentiell köpare har förmåga
              att bland annat finansiera och fullfölja ett köp på ett säkert
              och seriöst sätt. Självklart kommer vi i en försäljningsprocess
              inhämta information från potentiella köpare kring deras syn på
              ansvarsfrågor och hur de driver dessa. Denna information kommer
              att vägas in i den samlade bedömning som regeringen har ansvar
              att göra för att ta till vara riksdagens krav på och medborgarnas
              intresse av att staten agerar affärsmässigt vid försäljning av
              statens tillgångar.
            </seg>
            <seg n="abb936f8">
              Vid en försäljning är det inte rimligt att garantera hur en ny
              köpare i praktiken kommer att agera i framtiden. Varje ägare måste
              ta sitt eget ansvar för sin verksamhet och de ägarkrav som man
              ställer avseende sociala hänsyn och miljöåtaganden utöver vad
              som är lagstiftat.
            </seg>
            <seg n="bc9f05cd">
              Statens främsta verktyg för att värna miljön och sociala skyddsintressen
              är inte ägandet av det ena eller andra företaget. Jag bedömer
              det som mer angeläget att vi som lagstiftare ser till att det
              finns bra regelverk som styr alla aktörer på alkoholdryckesmarknaden
              på ett tydligt och likvärdigt sätt. Det är från ett samhällsperspektiv
              viktigare att en bransch som helhet agerar ansvarsfullt än enbart
              enskilda företag. Här kan en klok lagstiftning bidra. Jag hoppas
              att Eva-Lena Jansson delar min uppfattning i denna fråga.
            </seg>
          </u>
          <note type="speaker" n="9c84e8dd">
            Anf. 2 EVA-LENA JANSSON (s):
          </note>
          <u who="eva-lena_jansson_29fd87" xml:id="i-22b9ddfc201c74f9-0" n="21dd47e7">
            <seg n="fbbcf7c4">
              Fru talman! Tack för svaret, Mats Odell!
            </seg>
            <seg n="b720df04">
              De statliga företagen ökade sin vinst under 2006 och gick med
              55 miljarder kronor i vinst efter skatt. Av detta kommer ca 36
              miljarder kronor att betalas in i statskassan som utdelning till
              ägaren, pengar som används för sjukvård, skola och barnbidrag.
              Den borgerliga regeringen vill nu att makten och vinsten ska hamna
              i privata bolag och vill sälja ut våra gemensamma bolag. Här säger
              nu Mats Odell att man har ett mandat från väljarna, men så är
              det inte inte vad jag har uppfattat i alla fall.
            </seg>
            <seg n="d67c8b34">
              När det gäller själva interpellationen och frågan om hur man
              tänker agera för att säkerställa att de krav som jag tycker är
              viktiga att man ställer fullföljs svarar Mats Odell nu att man
              inte tänker göra det.
            </seg>
            <seg n="e5cff0a4">
              I svaret kan man faktiskt utläsa att statens främsta verktyg
              för att värna miljön och sociala skyddsintressen inte är ägande
              av det ena eller andra företaget. Det ger mig nya frågor. Vad
              betyder detta? Kan det innebära att även Systembolaget blir föremål
              för privatisering, om nu statens främsta verktyg för att värna
              miljön och sociala skyddsintressen inte är ägandet av det ena
              eller andra företagandet? Visserligen pratar vi om Vin &amp; Sprit
              här, men i alla fall. Svaret är generellt.
            </seg>
            <seg n="51c9a00c">
              För mig är Vin &amp; Sprit ett viktigt företag, och det skulle kunna
              vara ännu viktigare. Man redogör inte för några ekonomiska grunder
              till varför Vin &amp; Sprit bör säljas ut, och man gör inte heller
              någon genomgång av eventuella alkoholpolitiska konsekvenser av
              försäljningen. Det har jag inte ställt några frågor om i min interpellation,
              men jag tycker ändå att det är viktigt att belysa detta.
            </seg>
            <seg n="3cf6a7bd">
              När det gäller människor som har synpunkter på det här kan jag
              tala om att det finns många, även sådana som jag tror tillhör
              Mats Odells väljargrupper, som är väldigt kritiska till en utförsäljning
              av Vin &amp; Sprit.
            </seg>
            <seg n="e98b65ad">
              Förbundsordföranden för Ungdomens Nykterhetsförbund, Robert Damberg,
              säger så här: Regeringen ska inte sälja ut Vin &amp; Sprit utan istället
              inta en aktiv ägarroll och göra Vin &amp; Sprit till ett föredöme
              på marknaden. Regeringen måste våga vara ansvarsfulla ägare!
            </seg>
            <seg n="6a9c1b4e">
              Det är klart: När man har fyra partier, varav några faktiskt
              i den här kammaren har jämfört ägandet av Vin &amp; Sprit med att
              ha statliga bordeller, kan man förstå att man inte riktigt har
              samma syn på ägandet. När man dessutom vid senaste bolagsstämman
              för Vin &amp; Sprit bestämde sig för att man skulle fördubbla styrelsens
              arvode för att skynda på den här utförsäljningen så står det klart
              att det inte är så viktigt för den borgerliga regeringen att äga.
            </seg>
            <seg n="f1b25b70">
              Men Mats Odell, vad betyder nu det här: Statens främsta verktyg
              för att värna miljön och sociala skyddsintressen är inte ägandet
              av det ena eller andra företaget. Betyder det att ni vill sälja
              ännu fler bolag? Och om man nu inte tycker att det här är viktigt,
              vilka krav kommer man då inte att tycka är viktiga i detta? Du
              redogör, tycker jag, väldigt ytligt för vad ni egentligen kommer
              att tycka är viktigt. Är det priset som är det viktigaste, och
              därmed inte det sociala ansvaret?
            </seg>
          </u>
          <note type="speaker" n="039c3e13">
            Anf. 3 Statsrådet MATS ODELL (kd):
          </note>
          <u who="mats_odell_b796ef" xml:id="i-c41478614d0be89c-1" n="23432840">
            <seg n="51b1b071">
              Fru talman! Eva-Lena Jansson upplever inte att vi har fått något
              tydligt mandat från väljarna. Men jag vill ändå påminna om att
              vi gick ut med detta i god tid före valet. Vi har faktiskt redovisat
              varje år jag skulle tro att det är de senaste tre åren vilka företag
              som vi anser inte längre bör ha ett statligt ägande. Vi har redovisat
              det i våra gemensamma reservationer i finansutskottet. Det har
              varit särskilda motioner i näringsutskottet. Och vi fick ett så
              pass tydligt mandat att vi nu är den första majoritetsregeringen
              på 25 år. Jag vet inte hur det är möjligt att vifta bort ett sådant
              faktum. Det är inte helt säkert att det går hem.
            </seg>
            <seg n="bd6271c5">
              När jag säger att det inte i första hand är genom ägandet av
              bolag som vi ska styra exempelvis miljöhänsyn och sociala hänsyn
              tycker Eva-Lena Jansson att mitt svar ger upphov till nya frågor.
              Det vore ganska tragiskt om vi bara kunde påverka detta i de statligt
              ägda bolagen. Visserligen är staten Sveriges största företagsägare
              staten är största ägare på Helsingforssbörsen men vi tror inte
              att den långsiktigt mest hållbara modellen är att bygga välfärdsutvecklingen
              på statligt ägande. Om vi ska få en positiv välfärdsutveckling
              framöver tror vi mer på att entreprenörer av kött och blod satsar
              egna pengar än att vi använder skattebetalarnas pengar i näringsverksamhet.
            </seg>
            <seg n="e2dbd9f1">
              Det är självklart att lagstiftning på miljöområdet och på det
              sociala området ska styra alla företag. Det andra som ska vara
              styrande är till exempel den bolagskod som förhandlats fram för
              börsföretagen och som inkluderar en mängd föreskrifter på området.
              Exempel på detta är AP-fonderna som har etiska och sociala riktlinjer
              för sin ägarstyrning av de bolag där de är involverade. Vi har
              alltså många andra möjligheter att kunna styra detta än genom
              att staten lägger under sig delar av näringslivet.
            </seg>
            <seg n="0cac3124">
              Detaljhandeln med alkohol är en reglerad marknad, utan vinstintressen
              för Systembolaget, och vi vill inte ha vinstintressen i detaljhandeln
              för alkohol. Därför är det heller inte aktuellt att göra något
              åt Systembolaget. Det finns kvar. Det har en viktig samhällsuppgift,
              och det finns total enighet om det i Sveriges riksdag.
            </seg>
            <seg n="9ee2b52e">
              Vin &amp; Sprit, däremot, är ett bolag som verkar på en fullt konkurrensutsatt
              och öppen marknad för alkoholdrycker. Det var ett stort bekymmer
              för Sverige när vi förhandlade med Europeiska unionen om införselkvoter,
              de så kallade resandevillkoren, till vårt land. När vi sade att
              det är viktigt för oss att hålla nere detta sade man från EU-kommissionens
              håll: Men ni är ju en av de största leverantörerna av vodka. Ni
              dränker våra länder i sprit. Hur kan ni kräva att vi ska tro på
              er när ni säger att svenskarna är så känsliga för alkohol att
              ni måste ha specialregler?
            </seg>
            <seg n="6293d19c">
              Det är givetvis ett problem. Jag skulle vilja fråga Eva-Lena
              Jansson om hon inte anser att det är ett problem. Tycker Eva-Lena
              Jansson verkligen att det är en statlig kärnuppgift att tillverka
              och distribuera vodka, och varför inte julglögg också?
            </seg>
          </u>
          <note type="speaker" n="e029e9ce">
            Anf. 4 EVA-LENA JANSSON (s):
          </note>
          <u who="eva-lena_jansson_29fd87" xml:id="i-22b9ddfc201c74f9-1" n="21dd47e7">
            <seg n="dfa65447">
              Fru talman! Nej, det kanske inte är en kärnuppgift att sälja
              vodka, men det kan vara ett viktigt instrument att faktiskt vara
              den som äger dem som säljer vodka. Om man haft kritik mot Vin
              &amp; Sprits sätt att agera ute på marknaden kan man antingen välja
              att avhända sig ansvaret, och därmed ägarstyrningen för bolaget,
              eller alternativt vara med och styra bolaget, ge det andra, hårdare,
              direktiv och sätta upp etiska gränser för hur bolaget kan agera.
            </seg>
            <seg n="3da98c37">
              Jag tror inte att man genom att sälja Vin &amp; Sprit får en minskad
              alkoholförsäljning i Sverige. Jag tror inte att det kommer att
              leda till att det blir bättre för att privata bolag får dra in
              vinsten till sin kassa i stället för att den kommer staten till
              del. Om den kommer staten till del kan den också användas till
              de alkoholskador som uppstår.
            </seg>
            <seg n="51eb3977">
              Man kan från statens sida bestämma sig för att man vill ha ett
              tydligt ägardirektiv för Vin &amp; Sprit. Det tydligaste ägardirektiv
              som den borgerliga regeringen gett är: Sälj Vin &amp; Sprit. Vi dubblerar
              ert arvode så att det ska gå fort. Vi tänker inte utreda vilka
              konsekvenser det får för alkoholkonsumtionen. Vi tänker heller
              inte utreda vilka konsekvenser det får för den alkoholpolitiska
              debatten i Sverige.
            </seg>
            <seg n="55ab97e9">
              Jag håller med Ungdomens Nykterhetsförbund om att man som ägare
              kan agera aktivt och ansvarsfullt. Det finns en poäng med att
              staten är ägare och därmed också kontrollerar en del av marknaden.
            </seg>
            <seg n="f169123e">
              Mats Odell säger att Systembolaget inte är föremål för privatisering.
              Det tycker jag är bra. Jag undrar dock om det är ett ställningstagande
              utifrån dagens läge och om det kan förändras i samband med att
              vi ser en utveckling inom EU; han hänvisar ju till EU. Mats Odell
              säger också att statens främsta verktyg för att värna miljön och
              sociala skyddsintressen inte är ägandet av det ena eller andra
              företaget. Nej, men det kan vara det. Det kan vara ett viktigt
              verktyg.
            </seg>
            <seg n="38806c75">
              Återigen: Finns det en framtid för Systembolaget i Sverige?
            </seg>
          </u>
          <note type="speaker" n="da58bc05">
            Anf. 5 Statsrådet MATS ODELL (kd):
          </note>
          <u who="mats_odell_b796ef" xml:id="i-c41478614d0be89c-2" n="23432840">
            <seg n="5b1ed3cc">
              Fru talman! Jag tackar Eva-Lena Jansson för en intressant diskussion
              om dessa frågor.
            </seg>
            <seg n="6633fcc5">
              Jag blir emellertid lite konfunderad. Eva-Lena Jansson säger
              att vodkaproduktionen, liksom dess miljökonsekvenser, är så viktig
              att den bör ägas av staten. Finns det andra områden som också
              är viktiga? Hur är det med bilproduktion? Lastvagnar? Har inte
              Eva-Lena Jansson missat möjligheten att staten även där skulle
              kunna gå in som ägare? Det gäller ju produkter som har betydligt
              större inverkan på miljön, om vi talar om den fysiska miljön,
              och därför skulle man kunna kontrollera det den vägen. Fundera
              på det lite grann.
            </seg>
            <seg n="e2959760">
              När det gäller Vin &amp; Sprits alkoholpolitiska påverkan måste vi
              till att börja med konstatera att 80 procent av produktionen går
              på export. Det finns ingenting beträffande alkoholpolitiken som
              inte Systembolaget kan göra som Vin &amp; Sprit kan göra, och därför
              kan man säga att det är genom Systembolaget vi kan bedriva en
              alkoholpolitik just vad gäller försäljning av alkoholdrycker till
              de svenska medborgarna.
            </seg>
            <seg n="193ef279">
              Jag kan ge ett rakt svar på frågan: Det finns inga som helst
              förutsättningar för någon förändring av Systembolagets ställning,
              i alla fall inte så länge den här regeringen finns på plats.
            </seg>
          </u>
          <note type="speaker" n="eb6831c8">
            Anf. 6 EVA-LENA JANSSON (s):
          </note>
          <u who="eva-lena_jansson_29fd87" xml:id="i-22b9ddfc201c74f9-2" n="21dd47e7">
            <seg n="9f8a6dde">
              Fru talman! Den delen av svaret känns tillfredsställande.
            </seg>
            <seg n="094327a6">
              Jag konstaterar att jag inte upplevt att regeringen har ett bemyndigande
              från svenska folket att faktiskt göra utförsäljningarna, varken
              när det gäller Vin &amp; Sprit eller de andra bolagen. Det gäller
              i alla fall de väljare jag möter och de som hör av sig.
            </seg>
            <seg n="16ee18df">
              Genom att se på försäljningen och diskutera hur staten agerar
              affärsmässigt vid försäljning av statens tillgångar kan jag konstatera
              att man inte agerar affärsmässigt när man säljer ut Vin &amp; Sprit.
              Om vi enbart ser på de strikt affärsmässiga bedömningarna kan
              regeringen i dag inte lägga fram några beräkningar som visar att
              det är mer lönsamt att sälja ut bolagen än att behålla dem. I
              stället visar de bedömningar som gjorts, bland annat av riksdagens
              utredningstjänst, att de tillgångar vi får in från de statliga
              bolagen vida överstiger en utförsäljning av tillgångarna.
            </seg>
            <seg n="51e0e218">
              Man kan jämföra med att äga kor och få pengar från försäljningen
              av mjölk. Om man säljer korna tjänar man visserligen lite mer
              på det än på att sälja mjölk, men sedan har man ingen mjölk att
              sälja. Det är precis så ni gör, Mats Odell, när ni säljer de statliga
              bolagen. Ni gör er av med något som staten tjänar pengar på. Nu
              överlämnar ni till marknaden att tjäna de pengarna. Det handlar
              om pengar som skulle kunna användas i statens budget, till att
              fördela på vård, skola och omsorg. Jag beklagar det djupt.
            </seg>
          </u>
          <note type="speaker" n="95a33f00">
            Anf. 7 Statsrådet MATS ODELL (kd):
          </note>
          <u who="mats_odell_b796ef" xml:id="i-c41478614d0be89c-3" n="23432840">
            <seg n="067fff4b">
              Fru talman! Eva-Lena Jansson kommer in på vinsterna från näringsverksamhet
              jämfört med att ha en statsskuld. Jag håller med om att vi för
              närvarande har enorma vinster i näringslivet, inte minst i de
              nu aktuella företagen. Men så har det inte alltid varit, och så
              kommer det inte alltid att förbli. Statsskulden har vi dock kvar
              om vi inte gör någonting åt den. Det är därför vi har begärt mandat
              av riksdagen att få sälja bland annat Vin &amp; Sprit.
            </seg>
            <seg n="b1a4d693">
              Jag kan ge Eva-Lena Jansson rätt när hon säger att vi ännu inte
              fått mandat av riksdagen. Vi har begärt det i en proposition.
              Den propositionen behandlas nu av näringsutskottet, och förhoppningsvis
              kommer de riksdagsledamöter som i slutet av september förra året
              valdes av väljarna att ta ställning till frågan före sommaren.
              Då får vi se hur det mandatet ser ut.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="014c72e7">
            5 § Svar på interpellation 2006/07:341 om sjöfylleri
          </note>
          <note type="speaker" n="53e81b1a">
            Anf. 8 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-0" n="e2e04707">
            <seg n="a0e596d2">
              Fru talman! Thomas Bodström har frågat mig om jag avser att verka
              för att införa en gräns för sjöfylleri på 0,2 promille i enlighet
              med Rattfylleriutredningens förslag.
            </seg>
            <seg n="e4dcdd37">
              Rattfylleriutredningen har under våren 2006 föreslagit en rad
              olika åtgärder som syftar till att öka möjligheterna att förebygga
              och bekämpa trafikonykterhet både till sjöss och på vägarna. Utredningen
              har bland annat föreslagit en nedre promillegräns på 0,2 promille
              för sjötrafiken men också andra åtgärder för att mer effektivt
              kunna bekämpa sjöfylleriet, till exempel en förstärkt roll för
              Kustbevakningen. Förslagen har remitterats fram till i början
              av hösten förra året.
            </seg>
            <seg n="b1fa1e8d">
              Förslagen är omfattande. Vissa är intimt förknippade med varandra.
              Det gäller till exempel förslaget att ge Kustbevakningen befogenhet
              att ingripa mot både sjöfylleri och rattfylleri. Andra förslag
              kräver eller kan kräva ytterligare överväganden.
            </seg>
            <seg n="322f2a16">
              När det gäller just sjöfylleri är det redan i dag straffbart
              att till exempel framföra ett fartyg under påverkan av alkohol
              om det kan antas att man då inte kan utföra sin uppgift på ett
              betryggande sätt. Detta gäller oavsett promillehalt.
            </seg>
            <seg n="21f4bb53">
              Frågan om att införa en direkt nedre promillegräns kräver noggranna
              överväganden och kan ses tillsammans med andra typer av frågor
              med anknytning till sjösäkerheten. En sådan är hur ett eventuellt
              obligatoriskt förarbevis för förande av vissa större eller snabbgående
              fritidsbåtar skulle kunna utformas. Frågan bereds för närvarande
              inom Regeringskansliet.
            </seg>
          </u>
          <note type="speaker" n="59996129">
            Anf. 9 THOMAS BODSTRÖM (s):
          </note>
          <u who="thomas_bodstrom_00d151" xml:id="i-323f4a967d72fe01-0" n="3a3b7a23">
            <seg n="51c61f84">
              Fru talman! Jag tackar justitieministern för svaret.
            </seg>
            <seg n="80dc469f">
              Jag tror, Beatrice Ask, att man tjänar på att berätta som det
              är. Det sker faktiskt en öppen diskussion bland borgerliga partier
              om frågan. Saken är att man inte är överens. Det är det som är
              orsaken till att man inte har kommit fram med ett förslag, ingenting
              annat. Allt är ju klart. Förslaget finns och är remissbehandlat
              sedan förra hösten. Det är bara att genomföra det. Det är bara
              att skriva en lagrådsremiss och en proposition. Hade man gjort
              det hade vi också haft en ny lag i sommar, när unga människor
              ska ut med snabbare båtar.
            </seg>
            <seg n="ac2eb840">
              Nu har man inte klarat av detta. Frågan har dragits i långbänk.
              Det är fullt förståeligt att man inte kan vara överens om allting
              om man är fyra partier i en regering. Men man ska vara ärlig och
              säga precis som det är: Vi är inte överens, och vi beklagar det.
              Be om ursäkt bör man kanske också göra med tanke på att allting
              är klart. Då tror jag att man skulle vinna i respekt. Det är inget
              tvivel om att alla tycker att det är en viktig åtgärd och att
              man måste komma till rätta med problemet. Det tycker förstås också
              regeringen. Har man då ett färdigt förslag är det klart att många
              blir väldigt besvikna när lagen inte kommer, vilket hade varit
              fullt möjligt.
            </seg>
            <seg n="c640c1a8">
              Jag ställer en enkel och konkret fråga: När kommer den nya lagen?
              Jag vet att allting är färdigt. Det är bara att trycka på startknappen.
              Det är bara att sätta ihop det här på ett par veckor, så har vi
              en lagrådsremiss och kan fatta ett beslut. Min enda fråga är:
              När kommer förslaget?
            </seg>
          </u>
          <note type="speaker" n="9289f76c">
            Anf. 10 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-1" n="e2e04707">
            <seg n="1bf548ba">
              Fru talman! Allt är klart det är bara att genomföra det, säger
              Thomas Bodström. Det låter som om Thomas Bodström är mer informerad
              än vad jag är.
            </seg>
            <seg n="5961b7ec">
              Det är alltid så att när man har omfattande regelförslag och
              det är ett omfattande förslag som Rattfylleriutredningen har lämnat
              så tar det tid. Det finns många uppfattningar och mycket att göra
              i arbetet. I flera av de här frågorna finns det mer än en uppfattning.
              Vi håller på och bereder de här ärendena därför att det är min
              bestämda uppfattning att man behöver arbeta mer intensivt för
              att bekämpa onykterheten till sjöss. Man behöver ha verktyg som
              fungerar, inte minst med tanke på att sjöpolisen i dag har ganska
              begränsade resurser efter de neddragningar som den förra regeringen
              beslutade om. Det här måste få ta den tid det tar.
            </seg>
            <seg n="9b42d096">
              Min förhoppning är att vi någorlunda snart ska ha en lagrådsremiss
              som vi skickar ut och ett förslag som vi lägger på riksdagens
              bord. Det kommer att innehålla många olika förslag som är väsentliga.
              Frågor om reglerna för hur Kustbevakningen ska arbeta ska finnas
              med, men också frågor om rättighet att ta prover och annat som
              i dag inte finns färdigreglerat. Det är till exempel så att polisen
              inte får ta sållningsprov utan bara en viss typ av alkoholprov.
            </seg>
            <seg n="c35734dc">
              Jag tycker att det är otroligt viktigt att slå fast att det redan
              i dag är tydligt att det inte är tillåtet att föra en båt onykter.
              Det finns ganska tydliga regler för vad som gäller på sjön. Det
              handlar om ett antal kriterier för när polis och andra kan och
              ska ingripa. Det är viktigt att alla medborgare har det klart
              för sig. Vad utredningen har tittat på är ytterligare detaljanvisningar.
              Dem får vi återkomma till när förslaget läggs på riksdagens bord.
            </seg>
          </u>
          <note type="speaker" n="56b32e3d">
            Anf. 11 THOMAS BODSTRÖM (s):
          </note>
          <u who="thomas_bodstrom_00d151" xml:id="i-323f4a967d72fe01-1" n="3a3b7a23">
            <seg n="e02d0b80">
              Fru talman! Jag tackar justitieministern.
            </seg>
            <seg n="fd8582be">
              Justitieministern säger att det finns olika uppfattningar i frågan.
              Det är politikerspråk och ska översättas med djup splittring i
              frågan.
            </seg>
            <seg n="740e9e73">
              Det är därför vi inte har ett färdigt förslag. Som sagt är det
              förståeligt när man är fyra partier. Moderaterna har alltid haft
              en viss egen inställning till alkohol. Den går igen på område
              efter område.
            </seg>
            <seg n="f31a77ea">
              Problemet är alltså att vi inte har en lag. Men allt var klart
              i höstas. Utredningen var klar för länge sedan. Remissinstanserna
              hade sagt sitt. Beredningen hade pågått på departementet. Vi ser
              en tydlig skillnad mellan en borgerlig regering och en socialdemokratisk
              regering. Hade den socialdemokratiska regeringen fått sitta kvar
              hade justitieministern det hade nog inte varit jag i så fall kunnat
              lägga fram förslaget om sjöfylleri i riksdagen. Vi ser vilka konsekvenserna
              blir av de grundläggande skillnader i synen på alkohol och den
              spänning och splittring som finns i den borgerliga regeringen.
            </seg>
            <seg n="0d9c7917">
              Det här är ingenting som jag bara står och säger, utan det är
              känt genom olika uppgifter som har förts fram, där splittringen
              har gestaltats. Detta är något djupt olyckligt, därför att denna
              lag hade kunnat rädda liv om vi hade haft den. Snabbare båtar
              och allt vildare sjöliv bland unga människor kostar. Därför behövs
              den här lagen. Jag vill att ni ska vara medvetna om att den yttersta
              konsekvensen av att man inte kommer överens är att man inte får
              denna lag. Det är ytterst kanske inte de som kör själva, utan
              de som drabbas av dem som kör fort och är berusade som får känna
              de mycket olyckliga konsekvenserna.
            </seg>
            <seg n="7b253595">
              Jag upprepar den fråga som jag ställde: När kommer förslaget?
              Lite mer specificering måste man kunna åstadkomma med tanke på
              att det har varit klart sedan i höstas. Det är inte bara jag som
              efterfrågar det här. Även bland annat Kustbevakningen och tullen
              har djupt beklagat att det färdiga förslaget inte har presenterats.
              Visst är det bra att man nu satsar på ökade resurser till polisen;
              det vill alla partier göra. Men det är lite märkligt att man tycker
              att det är så märkvärdigt när man har gjort det i ett års budgetproposition.
              Vi genomförde det i sex års budgetar. Det är sällan man hör någon
              vara särskilt stolt över att ligga under med ettsex, men det hörde
              vi just Beatrice Ask vara. Men som sagt har vi inget emot att
              ni satsar på ökade resurser. Det har vi också velat. Det har också
              Vänsterpartiet, Miljöpartiet och alla andra partier velat. Det
              vi däremot inte har samma uppfattning om är hur viktig den här
              lagen skulle vara. Det som framför allt är skillnaden är att lagen
              hade genomförts om inte den borgerliga regeringen hade sjabblat
              bort detta. Ytterst ansvarig är faktiskt du, Beatrice Ask, som
              ska skriva under propositionen. Den hade funnits här om du hade
              klarat av arbetet. Det är det som är så djupt beklagligt.
            </seg>
            <seg n="597104c4">
              Därför ställer jag återigen frågan och hoppas på ett lite mer
              konkret svar denna gång: När kommer lagen? Kustbevakningen, tullen
              och andra som vistas ute på sjön vill få svar på den fråga de
              har ställt så länge. De är djupt olyckliga över sjabblet. När
              kommer lagen? När ska de kunna känna sig trygga?
            </seg>
          </u>
          <note type="speaker" n="7860b58d">
            Anf. 12 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-2" n="e2e04707">
            <seg n="31126569">
              Fru talman! Jag blir upprörd när en riksdagsledamot påstår att
              unga människor på fyllan kan köra snabba båtar hur som helst runt
              om i våra vatten. Så är det inte. Det är förbjudet att föra båt
              om man inte är nykter nog att klara av det.
            </seg>
            <seg n="8bc57c27">
              Dessutom hör det till saken att de stora snabba båtarna väldigt
              sällan är de båtar som ungdomar kör, utan det brukar vara vuxna
              i Thomas Bodströms ålder som har möjlighet att köra den typen
              av mycket dyrbara båtar. Det är lika illa om det är vuxna som
              kör i ett sådant tillstånd att de inte är sjösäkra och inte tar
              hänsyn till andra.
            </seg>
            <seg n="d00732b8">
              Rattfylleriutredningens slutbetänkande kom så sent som i april
              förra året. Förslagen har remitterats fram till i höst. Att den
              nya regeringen inte säger ja och amen till allt som sades av den
              regering som Thomas Bodström ingick i är kanske inte så märkligt.
              Detta är ett omfattande förslag som har remitterats ut.
            </seg>
            <seg n="10deb81a">
              I utredningen föreslås en rad olika åtgärder för att öka trafiksäkerheten
              på land och till sjöss. Det handlar om att myndigheternas resurser
              ska användas effektivare i kampen mot trafiknykterhetsbrottslighet,
              och det handlar om att samordna arbetet med Tullverket, Kustbevakningen
              och polisen. Vissa förslag är intimt förknippade med varandra.
              Det gäller till exempel förslaget att ge Kustbevakningen befogenheter
              att ingripa mot både sjöfylleri och rattfylleri. Detta är en fråga
              som inte är helt enkel i alla dess delar. Jag menar att det inte
              är särskilt märkligt att det tar lite tid att bereda ett sådant
              ärende.
            </seg>
            <seg n="447601f3">
              Den konkreta fråga som Thomas Bodström säger sig vilja ha svar
              på är: Exakt när kommer lagförslaget att finnas på riksdagens
              bord och när ska lagen införas? Jag har nyss meddelat att vi håller
              på att bereda frågan. Jag hoppas att vi har ett förslag som kommer
              under våren. På det sättet kan vi ganska snart få besluten på
              plats. Det är det besked jag har att lämna i dag.
            </seg>
            <seg n="41cbc6e2">
              Det viktiga är faktiskt att vi inte slirar på andemeningen om
              vad som gäller enligt svensk lag i dag. Det är inte tillåtet att
              köra onykter, definitivt inte med snabba farliga båtar. Polisen
              har också rätt att ingripa. Problemet är att Thomas Bodström har
              nedmonterat sjöpolis och polisresurser på ett sätt som gör att
              det faktiskt är mycket få därute som kan ingripa.
            </seg>
            <seg n="f0878802">
              Nu monterar vi upp detta genom att se till att också andra myndigheter
              kan agera mot dem som är vårdslösa på sjön. Det är nödvändigt
              och bra. Men beskyll inte den nya regeringen för att vara senfärdig.
              Det här ärendet, som är rätt stort och komplicerat, har verkligen
              inte beretts längre än en del andra frågor som Justitiedepartementet
              och regeringen har haft att hantera.
            </seg>
          </u>
          <note type="speaker" n="8be8bced">
            Anf. 13 THOMAS BODSTRÖM (s):
          </note>
          <u who="thomas_bodstrom_00d151" xml:id="i-323f4a967d72fe01-2" n="3a3b7a23">
            <seg n="ecf0463a">
              Fru talman! Beatrice Ask, jag tror att det är viktigt att du
              som justitieminister inte försöker förvränga sanningen. Du säger
              att jag har nedmonterat sjöpolisen.
            </seg>
            <seg n="364ac1af">
              Du vet mycket väl att det är polisen själv som organiserar sjöpolisen
              och att vi har gett de största resurserna till polisen som har
              getts under de senaste sex åren. Det är viktigt att du inte förvränger
              sanningen på det sätt du gör nu. Det handlar om respekten, inte
              bara för dig som person utan för hela ditt ämbete och för regeringen.
              Man får inte stå och säga sådana saker. Du är väl medveten om
              att vi har 2 000 fler poliser än vi hade år 2000 tack vare de
              stora satsningarna.
            </seg>
            <seg n="9bb4883d">
              Du ligger under med ettsex. Du får återkomma när du börjar närma
              dig kvittering, så kan vi ha en vidare diskussion. Men än så länge
              ligger ni långt efter. Det som är allvarligt är att du försöker
              förvränga sanningen.
            </seg>
            <seg n="3881deb2">
              Det som är olyckligt är inte att jag är upprörd, utan det är
              att Kustbevakningen och tullen nu kan konstatera att den lag som
              hade varit fullt möjlig med en icke-borgerlig regering inte blir
              av till sommaren. Sommaren 2007 kommer det inte att finnas en
              lag. Inte bara jag utan också andra jurister anser att den lag
              som nu finns är bristfällig och inte tillräcklig. Just med tanke
              på den utveckling som har varit till sjöss är det viktigt att
              vi får denna lagstiftning.
            </seg>
            <seg n="d03e4c57">
              Vi vet ju även om du inte låtsas om det att det är en splittring
              som är orsaken. Det handlar inte om tjänstemännens beredningsarbete.
              Du får det att låta som att det är de som inte klarar detta. Allt
              handlar om att ni är fyra olika partier som inte vet vart detta
              ska styras. Det är orsaken, inget annat. Det skulle ha varit hur
              lätt som helst att ha en lag klar till sommaren, och propositionen
              skulle ha kunnat behandlas här före mars utgång. Då hade lagen
              kunnat träda i kraft senast den 1 juli.
            </seg>
            <seg n="abfae105">
              Detta sjabbel, som du är ytterst ansvarig för, får till resultat
              att det inte blir någon lag. Vi kan se vad det får för konsekvenser.
              Det är djupt olyckligt.
            </seg>
            <seg n="2375ebd0">
              Tack för debatten!
            </seg>
          </u>
          <note type="speaker" n="9508b0fb">
            Anf. 14 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-3" n="e2e04707">
            <seg n="43504ccc">
              Fru talman! Det är alldeles riktigt att vi har fått fler poliser
              och att vi fick det under Thomas Bodströms tid som justitieminister.
              Det var väldigt bra. Men det blev inte fler sjöpoliser. Det blev
              en neddragning av sjöpolisverksamheten. Det är också sant. Jag
              påpekade att detta är ett problem i det här sammanhanget, när
              vi pratar om sjösäkerhet.
            </seg>
            <seg n="644e2678">
              Därför har vi anledning att samordna andra myndigheter så att
              de sammantaget får mer kraft att bekämpa onykterhet till sjöss.
              Jag tycker att det är otroligt viktigt.
            </seg>
            <seg n="1810eec6">
              Jag tycker heller inte att vi ligger under med ettsex när regeringen
              nu genomför den största satsningen någonsin samtidigt som ni socialdemokrater
              är de som vill anslå allra minst pengar till polisen.
            </seg>
            <seg n="0c299002">
              När det gäller beredningsprocessen är det väsentligt att framhålla
              att vi här inte har haft en sedvanligt långsam beredning. Det
              är kanske en skillnad mellan socialdemokratiska regeringar och
              en alliansregering. Det verkar som om Thomas Bodström har uppfattningen
              att beredning är något som görs bara av tjänstemän och att jag
              alltså skyller på tjänstemännen om jag talar om beredningen.
            </seg>
            <seg n="6f65bbd4">
              Hos oss har vi också en politisk beredning. Vi diskuterar avvägningar,
              prioriteringar och annat politiker emellan. Det är en naturlig
              del i beredningsprocessen att man har politiska diskussioner ovanpå
              de tjänstemannaresonemang som kan finnas. Det kan också hända
              att politiker kan komma med ett förslag där man behöver gå tillbaka
              till tjänstemännen för att få underlag och annat.
            </seg>
            <seg n="46cb6d22">
              För mig är beredning både tjänstemannaarbete och politiskt arbete
              på departements- och regeringsnivå. Det är ingenting märkligt.
              Vi har inte dragit detta i långbänk. Vi kommer att lämna ett förslag
              till riksdagen, så att vi får ett bra beslut när det gäller att
              öka säkerheten till sjöss.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="082f7739">
            6 § Svar på interpellation 2006/07:393 om polishögskola till
            Västra Götaland och Borås
          </note>
          <note type="speaker" n="6ae5f928">
            Anf. 15 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-4" n="e2e04707">
            <seg n="be3be740">
              Fru talman! Else-Marie Lindgren har frågat mig vilka åtgärder
              jag avser att vidta för att verka för att Sveriges nya polishögskola
              förläggs till den högskola som har de bästa förutsättningarna
              för att erbjuda bäst utbildningsförutsättningar. Hon har också
              frågat mig vilka åtgärder jag avser att vidta för att verka för
              att Sveriges nya polishögskola förläggs till Sveriges näst största
              region.
            </seg>
            <seg n="de62d5c9">
              Jag känner väl till att ett flertal kommuner, regioner och högskolor
              har visat intresse av att erbjuda polisutbildning. Och jag är
              glad över att det intresset är så stort. En rad frågor är viktiga
              att utreda när det gäller vilka förändringar som bör göras av
              polisutbildningen. Bland annat ska utredaren Anders Danielsson
              ta ställning till om polisutbildningen kan och bör omvandlas till
              en högskoleutbildning.
            </seg>
            <seg n="488fd043">
              Det vore oklokt av mig att ha några synpunkter på var polisutbildning
              ska bedrivas medan vi har en pågående utredning som ser över polisutbildningen.
              Jag kommer i stället att noga överväga vilka åtgärder som krävs
              när utredaren redovisat sitt uppdrag.
            </seg>
          </u>
          <note type="speaker" n="30f3b0e1">
            Anf. 16 ELSE-MARIE LINDGREN (kd):
          </note>
          <u who="else-marie_lindgren_a84483" xml:id="i-f181cdbaaa5002fb-0" n="979a71b6">
            <seg n="49c67ca4">
              Fru talman! Jag vill börja med att tacka försvaret.
            </seg>
            <seg n="b8c1240f">
              Inledningsvis vill jag läsa ur regeringsförklaringen, s. 10:
              Rättsväsendet måste komma närmare människorna. En synlig och närvarande
              polis i hela landet är viktigt för att öka tryggheten. Ambitionen
              är att öka antalet poliser till 20 000. Fler brott måste klaras
              upp. Polisen ska bättre förebygga, utreda och klara upp brott
              och stå till medborgarnas tjänst. Så står det i vår regeringsförklaring.
              Det har vi gått till val på, och därför är det oerhört viktigt
              att vi nu kommer i gång med utbildning av dessa poliser så snabbt
              som möjligt.
            </seg>
            <seg n="8d32ce16">
              Samtidigt som regeringen i slutet av 2006 tillsatte en ny utredning
              under ledning av länspolismästare Anders Danielsson fick den förra
              utredaren, Agneta Stark, uppdraget att sammanfatta sin utredning
              och dra slutsatser. I hennes rapport till statsrådet Beatrice
              Ask framgår att Högskolan i Borås är ett mycket lämpligt lokaliseringsalternativ
              för en reformerad polisutbildning. Ansökan är väl genomarbetad,
              och polisutbildningen skulle självklart bli en naturlig del av
              den professionsutbildning som högskolan redan i dag delvis bedriver
              och i modellen om ett professionsuniversitet som högskolan redan
              har utarbetat.
            </seg>
            <seg n="9e232d74">
              Jag menar att tiden är knapp om vi ska uppnå det som står i regeringsförklaringen
              om 20 000 poliser. Högskolan i Borås står redo och är väl förberedd
              att ta emot en reformerad polisutbildning med bästa kvalitet redan
              nu. Därför är min fråga till statsrådet om det pågår något arbete
              med lokaliseringsalternativ parallellt med Danielssons utredning
              för att helt enkelt skynda på processen.
            </seg>
          </u>
          <note type="speaker" n="b42d4dcb">
            Anf. 17 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-5" n="e2e04707">
            <seg n="f4b933c6">
              Fru talman! Först är det viktigt att understryka att satsningen
              på 20 000 poliser till under mandatperioden, det vill säga utbildningen
              av 3 000 nya poliser och förstås anställning av dem, inte alls
              påverkas av Anders Danielssons utredning. Eftersom vi i händelse
              av att vi hade fått en socialdemokratisk regering till och med
              hade gått ned i antalet studerande vid polisutbildningarna, fyller
              de utbildningsenheter som vi i dag har väl behoven. Det behövs
              inga nya skolor eller utbildningar för att klara av den utbildning
              som ska ske under den här perioden.
            </seg>
            <seg n="10154db0">
              Den nya utbildningen som har diskuterats både i Agneta Starks
              utredning och i den som Anders Danielsson nu gör handlar i stället
              om hur en framtida polisutbildning ska se ut innehållsmässigt.
              Det är vad vi från alliansregeringen har velat ta reda på. Var
              den eventuellt ska ligga var det som den tidigare utredningen
              tittade på.
            </seg>
            <seg n="65bbb7ab">
              Det påverkar inte i dagsläget den stora utbildningssatsning som
              vi nu gör. Där används delvis den gamla utbildningen. Den kommer
              att fungera utan några nya enheter. Det pågår inte något parallellt
              arbete för att förlägga polisutbildning till fler ställen, utan
              vi avvaktar Anders Danielssons utredning.
            </seg>
            <seg n="e86d1dd5">
              Det är dock viktigt att säga i det här sammanhanget att den utredningen
              är nödvändig. Agneta Stark lämnade naturligtvis utifrån sina direktiv
              ett omfattande material till den nya utredningen. Men vad hon
              hade att titta på var frågan om högskolemässighet, på vilket sätt
              man omvandlar polisutbildningen till en högskoleutbildning och
              också hur den kan inlemmas i högskoleväsendet. Hon tog också in
              många synpunkter från de olika högskolor som har kunskap eller
              ett intresse på det här området. Det är många spännande förslag
              som har kommit från olika håll i det arbetet.
            </seg>
            <seg n="503677a0">
              Problemet var att man inte hade tagit reda på vad som är bra
              respektive dåligt i nuvarande utbildning, hur den framtida polisutbildningen
              ska se ut utifrån ett verksamhetsperspektiv, hur antagningsreglerna
              ska bli bättre än vad de är i dag, hur man ska klara av mångfalden
              när det gäller rekryteringen till polisen, och så vidare. Det
              var inte ett uppdrag som Agneta Stark hade. Hon har inte heller
              några förslag en del tyckanden, ja, men inga grundläggande förslag.
            </seg>
            <seg n="0234ea35">
              Vår uppfattning har varit att för att sjösätta en ny polisutbildning
              måste man också ha en beredning av frågorna på plats. Det är detta
              uppdrag som Anders Danielsson har fått. Han har också fått till
              sig det underlag som har tagits fram i den tidigare, alltför snäva
              utredningen så att det blir ett bra underlag. Utredningen kommer
              i slutet av mandatperioden då vi kan sjösätta en ny polisutbildning.
              Ska vi klara av det som står i regeringsförklaringen om 20 000
              poliser ska de utbildas nu, och intagningarna börjar direkt. Det
              finns det stort utrymme för, så vi har inga problem att klara
              det målet. Men det påverkar inte frågan om ifall vi ska ha fler
              högskoleorter eller om utbildningen ska bedrivas i någon annan
              form. Det ligger vid sidan av, så det är två uppgifter som går
              parallellt med varandra och som naturligtvis också påverkar varandra
              i någon utsträckning.
            </seg>
          </u>
          <note type="speaker" n="ac8046c3">
            Anf. 18 ELSE-MARIE LINDGREN (kd):
          </note>
          <u who="else-marie_lindgren_a84483" xml:id="i-f181cdbaaa5002fb-1" n="979a71b6">
            <seg n="eb400f45">
              Fru talman! Nu fick jag svar på min fråga: att det pågår parallella
              arbeten, fast de inte påverkar varandra i så stor utsträckning.
              Det är väl gott och väl.
            </seg>
            <seg n="0aabe025">
              Jag menar att det finns flera skäl och att det är mycket angeläget
              att vi får en riktig polishögskola och att den förläggs till just
              Västra Götaland. Där finns landets näst största polismyndighet
              som måste ses som en viktig resurs beträffande försörjning av
              lärare till utbildningen bland annat. I regionen finns ett stort
              behov av nyrekrytering av poliser och ett stort befolkningsunderlag
              att rekrytera från. Där finns också både storstads- och glesbygdsmiljöer.
              Därför anser jag att den utredning som Danielsson kommer med ska
              ta avstamp i att det är en riktig ny polishögskola som krävs.
            </seg>
            <seg n="6c7c4579">
              Många förutom utredaren Agneta Stark har anslutit sig till att
              Högskolan i Borås är ett mycket bra alternativ. Bland annat har
              Västsvenska Industri- och Handelskammaren i ett pressmeddelande
              uttalat att näringslivet förordar Borås som etableringsort av
              två skäl.
            </seg>
            <seg n="a09e4333">
              Det finns ett stort engagemang bland företag i Boråstrakten som
              vill forska och utveckla säkerhetsarbetet, då särskilt i samarbete
              med polishögskolan. Här finns idéer om säker distanshandel, säkra
              transporter, utveckling av tekoindustrin med personskydd, till
              exempel krockkuddar och skottsäkra västar. Ett annat argument
              från Västsvenska Handelskammaren är Borås geografiska läge, relativt
              centralt i Västsverige och med stora företags- och befolkningscentrum.
            </seg>
            <seg n="6a99bd83">
              Statsrådet har talat om en reformerad polisutbildning, och den
              är intressant. Tillsammans med de argument som jag har lämnat
              här om att koppla ihop säkerhetsarbetet med polisarbetet skulle
              det kunna leda till nya spännande innovationer. Ser inte ministern
              detta som positivt?
            </seg>
          </u>
          <note type="speaker" n="d0c4f5b5">
            Anf. 19 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-6" n="e2e04707">
            <seg n="743fd204">
              Fru talman! Jag ser positivt på att det finns ett stort intresse
              för polisutbildningsfrågorna på många olika håll. Jag har här
              i kammaren pratat med folk både från Skåne och från Norrland,
              och jag vet inte hur många orter det är där man anser att man
              har de absolut bästa idéerna. Och jag tror att nästan alla menar
              att Agneta Stark anser att just deras förslag är det vinnande.
            </seg>
            <seg n="34950de0">
              Den här regeringen kommer inte att begå samma misstag som Socialdemokraterna
              gjorde och diskutera lokaliseringsort innan vi vet vad utbildningen
              ska innehålla för att svara mot framtidens krav på poliser. Jag
              tror att det är viktigt att ha den inställningen.
            </seg>
            <seg n="652f97b8">
              Dessutom är det så att det inte ens i Västra Götaland är bara
              ett förslag som drivs. Jag var i Skövde häromdagen, och där lämnade
              de omfattande material. Jag tror inte att det finns någon högskola
              i det här landet som inte har tagit fram egna förslag, och många
              är mycket väl genomarbetade. Det gör att jag tycker att frågan
              får ligga hos den utredning som nu sitter, som tar frågorna i
              rätt ordning och börjar med vilket innehåll den framtida polisutbildningen
              ska ha. När vi har bestämt det ska vi också ta ställning till
              hur och var utbildningen ska organiseras.
            </seg>
          </u>
          <note type="speaker" n="e7dfc0ed">
            Anf. 20 ELSE-MARIE LINDGREN (kd):
          </note>
          <u who="else-marie_lindgren_a84483" xml:id="i-f181cdbaaa5002fb-2" n="979a71b6">
            <seg n="3900d768">
              Fru talman! Jag har förstått budskapet från ministern att man
              vill avvakta. Jag anser fortfarande att det är av oerhört stor
              vikt att vi får till stånd en bra polisutbildning. Och jag ser
              absolut en högskoleanpassad utbildning som viktig, för det måste
              vara bra kvalitet på de poliser som ska rekryteras.
            </seg>
            <seg n="f573fc63">
              Jag tycker att jag har gett ett antal goda argument för att snabbt
              komma i gång med polisutbildningen utifrån regeringsförklaringen.
              Nu har ministern sagt att det ordnar sig med den utbildning som
              redan finns på ett antal orter. Jag är tveksam till det. Vi får
              väl återkomma och se om vi får 3 000 poliser utbildade med högskolekvalitet
              och med god kvalitet före mandatperiodens utgång. Jag hoppas givetvis
              innerligt att det blir så.
            </seg>
            <seg n="f19d0d0c">
              Jag önskar också att man tar hänsyn till Borås högskola med den
              professionsinriktning som den redan har. Och att vi i Borås står
              redo att utföra uppdraget med god kvalitet råder det inget som
              helst tvivel om.
            </seg>
          </u>
          <note type="speaker" n="37f9bd58">
            Anf. 21 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-7" n="e2e04707">
            <seg n="acdb01ce">
              Fru talman! Jag vill bara avsluta med att säga en sak som jag
              tycker är viktig. Dagens utbildning är inte genomdålig. Den håller
              mycket hög kvalitet i vissa avseenden. Man får fram väldigt duktiga
              poliser. Det pågår, precis som i alla andra utbildningar, en ständig
              utveckling av kvaliteten. Det kommer också att ske framdeles.
            </seg>
            <seg n="1a0c887e">
              Det är viktigt att inte tro att den polisutbildning som vi har
              är dålig, för 3 000 poliser kommer att få den utbildningen. De
              kan få högskolepoäng, men inte fullt ut. Vi kan inte ändra på
              det förrän vi har ett innehåll klart för oss när det gäller hur
              den framtida utbildningen ska se ut. Vi måste som sagt ta fram
              det underlaget innan vi kan förändra det som gäller högskolebehörigheten.
            </seg>
            <seg n="ab5fdf54">
              Det mest centrala är inte högskolebehörigheten, utan att vi får
              en riktigt bra polisutbildning. Jag har diskuterat detta många
              gånger i den här kammaren. Jag tror att mycket av den utbildning
              som då krävs är högskolemässig. Det finns många inriktningar av
              polisutbildning som man kan tänka sig där det är alldeles självklart
              att man måste läsa på en akademisk nivå. Men det finns också inslag
              som är av ett annat slag. Det är balansen däremellan och de stora
              frågeställningarna som Anders Danielsson har att utreda så att
              vi landar rätt.
            </seg>
            <seg n="1249d121">
              Avslutningsvis i debatten vill jag gärna säga: Låt oss inte sprida
              rykten om att vi inte håller god kvalitet på vår polisutbildning!
              Den är bra, men den kan och måste bli ännu mycket bättre.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="1bd8501d">
            7 § Svar på interpellation 2006/07:402 om åtgärder för yrkesutbildningar
            inom kriminalvården
          </note>
          <note type="speaker" n="af83a51b">
            Anf. 22 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-8" n="e2e04707">
            <seg n="7616d281">
              Fru talman! Lena Olsson har frågat mig vilka åtgärder jag avser
              att vidta för att de yrkesutbildningar som i dag finns i Kriminalvården
              inte ska dras in. Vidare har Lena Olsson frågat vilka åtgärder
              jag avser att vidta för att förbättra möjligheterna till utbildning
              och arbete som kan leda till vidare anställning efter strafftiden.
            </seg>
            <seg n="36113faa">
              De frågor Lena Olsson ställer berör ett högprioriterat område
              för regeringen: hur vi ska få människor i arbete. Att kriminalvårdens
              klienter i allt större utsträckning framöver ska kunna gå ut i
              arbete ingår naturligtvis som en del i regeringens arbetslinje.
            </seg>
            <seg n="a9220c35">
              Jag vet att Kriminalvården i dag har ett ambitiöst program för
              att öka omfattningen av den dagliga programverksamheten som består
              av utbildning, arbetsdrift och behandlingsprogram. Men jag kan
              ändå se ett behov av att lyfta fram arbetsdriften. Därför har
              jag också uttalat att arbetsdriften inom Kriminalvården behöver
              stärkas och utvecklas. De yrkesutbildningar som finns inom Kriminalvården
              ingår här som en viktig komponent. Under 2000-talet har Kriminalvårdens
              yrkes- och arbetsmarknadsutbildning finansierats av Arbetsmarknadsstyrelsen,
              Ams. Under 2006 fanns utbildning att tillgå på 24 anstalter spridda
              över landet.
            </seg>
            <seg n="d28c34ee">
              Nu reformerar regeringen arbetsmarknadspolitiken, och som framgår
              av regeringens budgetproposition för 2007 har regeringen valt
              att bland annat minska resurserna för programinsatser. Det är
              ett medvetet val eftersom efterfrågan på arbetskraft nu ökar kraftigt.
              Regeringens ambition är inte att yrkesutbildningen inom ramen
              för Kriminalvårdens verksamhet ska minska i omfattning, utan Ams
              uppdrag är att ge dem som står längst från arbetsmarknaden hjälp
              att återinträda på arbetsmarknaden. Regeringen har också tillsatt
              en utredning som tittar på hur vi ska få en flexiblare arbetsmarknadsutbildning
              som ger bättre kvalitet, innehåll och dimensionering. Utredningen
              ska lämna sina förslag senast den 31 december 2007. Därefter ankommer
              det på regeringen att överväga konsekvenserna av förslagen.
            </seg>
            <seg n="e0873586">
              Jag kommer noga att följa hur förslagen på arbetsmarknadspolitikens
              område kommer att påverka innehållet i Kriminalvårdens programverksamhet.
            </seg>
          </u>
          <note type="speaker" n="fb8812db">
            Anf. 23 LENA OLSSON (v):
          </note>
          <u who="lena_olsson_010079" xml:id="i-20a88372ca3d9e35-0" n="a3cb0a30">
            <seg n="6260ae43">
              Fru talman! Jag vill passa på att tacka ministern för svaret.
              Kriminalvården har ett ambitiöst program detta för att prioritera
              en återanpassning. Det är ett prioriterat område och ett av Kriminalvårdens
              huvuduppgifter.
            </seg>
            <seg n="f8298839">
              Men vi i Vänsterpartiet är lite bekymrade över att det här hotas
              av den sittande regeringen, som aviserar hårdare tag med straffskärpning
              och längre straff. Samtidigt ser vi inte så mycket resurstillskott
              som Kriminalvården behöver för att klara åtagandena i framtiden.
            </seg>
            <seg n="8d9242fd">
              Ministern säger att det är viktigt att lyfta fram arbetsdriften,
              och det tycker vi är bra. Men jag vill också i detta sammanhang
              uttrycka att alla slags program för återanpassning är viktiga.
              Det här hänger ihop med att man ska få en vidare yrkesutbildning
              inom kriminalvården.
            </seg>
            <seg n="fcd7c60c">
              Ams har anslagit 40 miljoner kronor till Kriminalvården år 2007.
              Det är samma anslag som man hade 2006. Anslaget kommer att behöva
              förstärkas i framtiden i och med alla straffskärpningar och hårdare
              tag som man aviserar. Det kommer i sin tur att leda till att Kriminalvården
              behöver mer resurser, bland annat till de utbildningar som kan
              leda till jobb.
            </seg>
            <seg n="44a5ead8">
              De yrkesutbildningar som finns är en lyckad satsning inom kriminalvården.
              De har lett till att 90 procent får jobb efter utbildning detta
              enligt uppgifter från Kriminalvården själv. Min fråga blir då:
              Kommer det här att bibehållas i framtiden? Vi ser att behovet
              kommer att öka. Vi i Vänsterpartiet förordar denna satsning och
              tycker att den är nödvändig.
            </seg>
            <seg n="bc372fa8">
              Det mest akuta i dagsläget är den permanentade verksamheten Krami
              som finns i öppenvården och som nu direkt hotas. Det är så illa
              att Örebro län upphör med sin verksamhet nu vid halvårsskiftet
              2007 för att resurserna är slut. Man får inte några signaler om
              tillskott. Detta är naturligtvis bekymmersamt. Krami är en bra
              verksamhet, som nu hotas.
            </seg>
            <seg n="5ade1e70">
              Jag kan i detta sammanhang också passa på att säga att det inte
              blir någonting av med den verksamhet som man vill starta med Krami
              i Malmö. Resurserna finns inte.
            </seg>
            <seg n="85d1f345">
              Min första fråga till ministern är: Vilka åtgärder kommer att
              vidtas för att akut och fortsättningsvis säkerställa Kramiverksamheten
              i framtiden?
            </seg>
            <seg n="9981b378">
              Jag nöjer mig med att ställa den första frågan nu, och återkommer.
            </seg>
          </u>
          <note type="speaker" n="515d5975">
            Anf. 24 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-9" n="e2e04707">
            <seg n="8cf9469b">
              Fru talman! Jag tycker att det är bra att Lena Olsson tar upp
              de här frågorna, för jag engagerar mig verkligen i dem. Jag tycker
              att både yrkesutbildningen och arbetsdriften är otroligt viktiga.
            </seg>
            <seg n="2cc86d1e">
              Jag delar inte uppfattningen att det här hotas av den sittande
              regeringen. Även om det skulle vara så vilket det inte är att
              vi ger otillräckliga resurser till Kriminalvården betalas ju yrkesutbildningen
              av Ams. Jag var tydlig i mitt svar; vår ambition är att försäkra
              oss om att yrkesutbildningen inte dras ned. Det kommer vi att
              jobba hårt för.
            </seg>
            <seg n="3f04b370">
              Det som däremot kan vara ett problem mellan varven är att man
              i andra programverksamheter glömmer bort de speciella förhållanden
              som tidigare intagna kan ha. De har inte stått till arbetsmarknadens
              förfogande till exempel. Då glöms det bort att det kan behövas
              specialregler och annat. Vi tittar på detta för att se till att
              inte den som har suttit i fängelse i efterhand i onödan ska få
              sämre villkor än någon annan när det gäller att vara med i olika
              program och så vidare för att få arbete.
            </seg>
            <seg n="9a29f6f4">
              Jag tycker inte att yrkesutbildningen är något stort bekymmer.
              Möjligen kan den vara det i och med att min ambition är att vi
              ska ha mycket mer av detta. Det är alldeles för få som berörs.
              Tyvärr visar statistiken från de senaste årens regeringsinnehav
              att arbetsdriften och möjligheten att göra något vettigt på dagarna
              för dem som sitter i fängelse har sjunkit år från år. Det var
              också därför man här i slutändan kom på att man måste göra något.
              Det är därför Kriminalvårdsstyrelsen har tillsatt ett aktivt program
              för att arbeta både med mer yrkesutbildning, behandling, utbildning
              och vad det nu kan vara inte minst arbetsdriften. Jag tror att
              arbetsdriften är otroligt betydelsefull, för där ges många möjlighet
              att pröva på ett arbete och att känna att man gör någonting meningsfullt.
            </seg>
            <seg n="37a217e9">
              Vi har stora problem med det här i dag, för det fanns en period
              där man inom kriminalvården rensade ut allt och inte moderniserade
              vare sig innehåll eller annat. Det gör också att man i dag har
              större problem med att konkurrera med omvärlden. Sverige konkurrerar
              ofta med Kina om jobb när det gäller arbetsdriften, och detta
              är ett problem i dag.
            </seg>
            <seg n="bb0f5d90">
              Jag var på Tidaholmsanstalten så sent som i torsdags tror jag
              att det var. Där finns en fantastisk bra verksamhet där man lyckas
              mycket väl. Man får rätt många intagna att göra ett bra jobb samtidigt
              som man har utbildnings- och yrkesutbildningsverksamhet som är
              bra.
            </seg>
            <seg n="4a77705f">
              Krami är också ett viktigt inslag för att arbeta med de här frågorna
              inom frivården. Det är inte i första hand regeringen som är bekymret,
              utan detta är ett samarbete mellan arbetsförmedlingarna lokalt,
              socialförvaltningarna och Kriminalvården. Det är möjligt att det
              finns en del bekymmer med detta, och det får vi i så fall ta och
              titta på. Det är otroligt viktigt att den som har varit kriminell
              och har avtjänat sitt straff under tiden får möjlighet att förbereda
              sig för ett hederligt liv. De måste få en möjlighet att ta ett
              arbete och komma in i arbetslivet. Detta är vi naturligtvis beredda
              att arbeta för.
            </seg>
            <seg n="c3817f3c">
              Men, som sagt, när det gäller den fråga som ställdes, som handlade
              om vilka åtgärder vi skulle vidta för att försäkra oss om att
              yrkesutbildningarna finns kvar inom kriminalvården, tycker jag
              ändå att vi är ganska tydliga. Vi kommer att jobba för att se
              till att vi har sådana framöver och att vi utvecklar den verksamheten
              och att vi också uppmuntrar kriminalvården att arbeta med det
              som kallas för arbetsdrift och att man faktiskt utvecklar den
              verksamheten.
            </seg>
            <seg n="8b32ff73">
              Jag ser det som en del i det behandlingsarbete som vi gör med
              hjälp av olika mer psykologbaserade behandlingsprogram och annat.
              Att göra något vettigt på dagarna är otroligt centralt, och det
              vill jag att våra intagna ska kunna göra.
            </seg>
          </u>
          <note type="speaker" n="53d6cefe">
            Anf. 25 LENA OLSSON (v):
          </note>
          <u who="lena_olsson_010079" xml:id="i-20a88372ca3d9e35-1" n="a3cb0a30">
            <seg n="3a88823f">
              Fru talman! Jag får tacka ministern för svaret, men det låter
              inte så betryggande. Man kan ofta säga att man prioriterar. Vi
              vet ju vad som aviseras framgent här. Och detta kommer också an
              på att man tillförsäkrar kriminalvården mer resurser för att man
              faktiskt ska klara de här uppgifterna, som man ställs inför. Och
              det är ju bra att man, som ministern säger, försäkrar att de här
              yrkesutbildningarna kommer att bli kvar. Det är väldigt viktigt
              i den här återanpassningen.
            </seg>
            <seg n="b0f09b69">
              Samtidigt kan man bli lite skärrad i och med att man ser stora
              neddragningar inom arbetsmarknadspolitiken som helhet, och det
              tycker vi i Vänsterpartiet är väldigt allvarligt. Men nu gällde
              det specifikt detta inom kriminalvården. Svaret jag får är att
              det inte kommer att ske några neddragningar. Man kommer att titta
              på det här väldigt noga. Man kommer också att tillförsäkra fler
              sådana här platser i framtiden, om jag förstod svaret rätt.
            </seg>
            <seg n="ccebd09f">
              Men när det gäller Krami är man i en akut situation det är en
              verksamhet som är väldigt populär som också har gett mycket bra
              resultat. I Örebro län resulterar det här i att man inte har några
              resurser. Man kan inte fortsätta med den här verksamheten efter
              halvårsskiftet 2007. Och här skulle jag vilja ha ett svar. Får
              vi se några extraresurser i vårpropositionen som kan tillförsäkra
              verksamheten en fortsättning? Och i och med att det är så här
              redan i dag måste man ju också se på den här frågan större i framtiden.
            </seg>
            <seg n="02a4d662">
              När det gäller Krami vet jag att socialtjänsten också är involverad.
              Jag har ringt och tagit reda på hur det är. Det finns ingen signal
              från kommunerna om att man har tänkt spara på det här, utan det
              man har bekymmer med är resurser för att förmedla praktikplatser
              där de här människorna kan få vikariera.
            </seg>
            <seg n="a3ec5353">
              Jag tycker att det här är en grupp som står väldigt långt från
              arbetsmarknaden. Jag tittade till exempel i regleringsbrevet till
              Ams. Där står inte den här gruppen omnämnd över huvud taget. Vi
              vet ju redan i dag att det, om man har suttit inne eller har varit
              bestraffad, kan vara problem att få en chans igen. Och det tycker
              jag är väldigt viktigt. I ett humant samhälle bör man kunna återanpassas
              om man har tagit sitt straff.
            </seg>
            <seg n="6119a810">
              Jag är väldigt bekymrad, speciellt över Krami. Kan du lova i
              dag att man ska titta på det här? Örebro kommer ju att upphöra
              med verksamheten. Det är en klar och tydlig signal. Och det skulle
              jag betrakta som väldigt illavarslande. Och det är samma sak med
              verksamheten i Malmö. Där ville man starta, men nu har man inga
              resurser. Jag skulle vara tacksam, och flera med mig, över svar
              på den här frågan.
            </seg>
          </u>
          <note type="speaker" n="ab611013">
            Anf. 26 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-10" n="e2e04707">
            <seg n="2b1c853b">
              Fru talman! Jag vill återigen bara upprepa att yrkesutbildningen,
              som interpellationen bland annat gällde, inte finansieras av kriminalvården.
              Och inom arbetsmarknadspolitiken gäller regeringens arbetslinje.
              Det innebär bland annat att insatserna ska fokuseras på dem som
              står längst från arbetsmarknaden, och dit hör ju många av de intagna.
            </seg>
            <seg n="56fe05d7">
              Inom ramen för kriminalvårdens arbete är det också min uppfattning
              att vi ska arbeta för att öka på arbetsdriften, så att vi får
              mer innehåll i verksamheten än vad vi har i dag. Men vi har väldigt
              stora bekymmer, beroende på den eftersatta kriminalvårdssituation
              som vi har i dag. Det finns trängselproblem och brist på platser.
              Det gör att vi får lägga väldigt mycket på att försöka bygga bort
              den typen av problem. Men vi prioriterar ändå upp innehållet.
            </seg>
            <seg n="53cd82f7">
              När det gäller Kramis verksamhet vill jag vara tydlig. Det är
              klart att det inte kommer någonting i vårpropositionen. Det här
              är ju en fråga som handlar om ett lokalt samarbete mellan arbetsförmedlingar,
              socialförvaltningar, socialnämnder och kriminalvården. Om jag
              har förstått det hela rätt ska man, utifrån de förändringar som
              ska ske av Ams framöver, under våren lämna förslag på prioriteringar
              som man lokalt anser nödvändiga. Det ska lämnas in i maj. Innan
              dess är det svårt att veta någonting om hur det egentligen ser
              ut.
            </seg>
            <seg n="a1807a48">
              Jag var inte klar över att interpellanten särskilt ville diskutera
              Kramis verksamhet i Örebro och Malmö. Jag kan inte heller någonting
              om detaljerna i de två exemplen, varför jag inte kan ge något
              svar på hur det ser ut just där. Men det är, som sagt, utifrån
              omställningarna inom Ams som man nu tar fram lokala prioriteringar
              och annat. Först när man ser dem ser man ju resultaten.
            </seg>
            <seg n="ac4da16d">
              Men min grundinställning är den som jag har redovisat i övrigt.
              Det är klart att vi måste försöka se till att människor som har
              begått brott och har avtjänat sitt straff har goda förutsättningar
              att komma tillbaka till ett hederligt arbete. Det är en av de
              viktigaste investeringarna i människovärdighet som vi faktiskt
              kan göra det är viktigt också rent ekonomiskt. Det arbetet kommer
              jag att driva på.
            </seg>
            <seg n="65c0526c">
              Jag får väl gå hem och läsa på mer om Kramis verksamhet. Men
              jag tror, som sagt, att det inte i första hand är en regeringsfråga.
              Vårpropositionen är framför allt ett flerårsdokument när det gäller
              de ekonomiska ramarna, och där hanteras ju inte den här typen
              av detaljerade frågor. Det kan däremot göras i en tilläggsbudget.
              Men, som sagt, jag kan ingenting om detaljerna när det gäller
              Örebro och Malmö. De besked som jag har fått är att det handlar
              om lokala prioriteringar. Det är ganska stor osäkerhet och variation.
              Det skapar naturligtvis väldigt mycket oro runt om i landet kring
              den här verksamheten. Det har jag också stor förståelse för.
            </seg>
          </u>
          <note type="speaker" n="7fb4c24d">
            Anf. 27 LENA OLSSON (v):
          </note>
          <u who="lena_olsson_010079" xml:id="i-20a88372ca3d9e35-2" n="a3cb0a30">
            <seg n="7441e217">
              Fru talman! Om jag har förstått det rätt är Krami ett samarbete
              mellan kriminalvården, som är statens ansvar när det gäller resurser,
              och de lokala arbetsförmedlingarna och socialtjänsten. Så ser
              det ut. De uppgifterna har jag fått.
            </seg>
            <seg n="c10fe966">
              Jag skulle vara väldigt tacksam om ministern kollade upp det
              här. Jag tror inte heller ministern vill att det ska gå på det
              här viset, att man måste upphöra. Det här är alltså en permanentad
              verksamhet.
            </seg>
            <seg n="dd7916bd">
              Förra regeringen hade inte gjort ditt och datt. Men i dag kanske
              man kan glömma den historiska biten en gång, eftersom jag inte
              har nagelfarit allt under de fyra år då jag var borta från det
              här huset. Det måste ju finnas en vilja hos sittande regering.
              Det kommer ju inte att bli mer interner på våra fängelser. Man
              aviserar en utbyggnad på mellan 2 500 och 3 000 nya platser. Det
              borde också synas i en budget. Och jag vill påstå att jag inte
              har sett så mycket av det.
            </seg>
            <seg n="1b537e04">
              Ibland handlar interpellationen om yrkesutbildningarna inom kriminalvården.
              Men ministern kan också flyta ut, göra någon sväng och dra in
              en massa annat. Då får jag passa på att göra detsamma. Jag undrar
              hur mycket resurser man har tänkt lägga i framtiden på kriminalvården,
              eftersom det kommer att bli en väldigt stor verksamhet.
            </seg>
          </u>
          <note type="speaker" n="03645602">
            Anf. 28 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-11" n="e2e04707">
            <seg n="f1df5a0f">
              Fru talman! Det är nog så att vi alla far ut lite grann i diskussionerna,
              och det är väl rimligt. Jag uppfattar att det i interpellationsdebatter
              ska vara ett fritt meningsutbyte, och saker hänger ofta samman.
            </seg>
            <seg n="fc064a6e">
              När det gäller kriminalvårdens ekonomi i framtiden och inte minst
              vad vi har råd att satsa på i innehållet finns det, som jag sade
              tidigare, väldigt mycket kvar att göra.
            </seg>
            <seg n="a4ada60d">
              Det som är bekymret och det vi har gjort är att ta ett antal
              beslut om utbyggnaden. Det har också tillförts pengar. Men det
              har inte blivit så mycket. Så vi undrar lite vad det är som har
              hänt. Jag har bett om en ordentlig genomgång av investeringarna,
              de resurser som finns och annat för att vi ska ha ett riktigt
              bra underlag inför de kommande åren så att vi ska kunna göra rätt
              satsningar och att det också ska bli rimligt.
            </seg>
            <seg n="83eca032">
              Det är klart att även om vi måste bygga ut fler platser och det
              kräver rätt mycket resurser så är jag angelägen om att inte helt
              glömma bort innehållet. För jag tror att det är otroligt viktigt
              att vi gör rätt saker.
            </seg>
            <seg n="e47114bb">
              Jag var inne på det som den här interpellationsdebatten berörde,
              nämligen problemet med arbetsdriften, det vill säga hur många
              timmar som man faktiskt kan delta i någon typ av arbete, när man
              sitter i fängelse framför allt. Det visar sig tyvärr att vi har
              gått ifrån en procentuell andel på 29 procent av tiden måste det
              vara till 22. Det har sjunkit från år 2000 till 2004 på ett sätt
              som är rent olyckligt. Vi har fler och fler som sitter inne. Det
              är mer och mer trångt. Vi har svårare och svårare att differentiera.
              Samtidigt erbjuder vi inte tillräckligt med arbete och sysselsättning
              för de intagna. Det är en ekvation som inte håller.
            </seg>
            <seg n="2b65c6da">
              Jag vill ändå säga att oavsett hur mycket pengar det blir så
              kommer jag att använda en del av resurserna till att se till att
              vi förbättrar arbetsinnehållet och försöker arbeta med en arbetslinje
              med det långsiktiga syftet att den som avtjänat sitt straff också
              ska kunna få ett jobb när han eller hon kommer ut i frihet.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="c9d4c2db">
            8 § Svar på interpellation 2006/07:407 om Romstadgan
          </note>
          <note type="speaker" n="83455909">
            Anf. 29 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-12" n="e2e04707">
            <seg n="c3d7be6b">
              Fru talman! Alice Åström har frågat mig vilka åtgärder jag avser
              att vidta med anledning av förslagen i betänkandet Internationella
              brott och svensk jurisdiktion .
            </seg>
            <seg n="50a7e719">
              Betänkandet innehåller två separata delar. Jag har förstått Alice
              Åströms fråga som så att hon avser den del som gäller de internationella
              brotten.
            </seg>
            <seg n="52bb133d">
              Det är självklart mycket viktigt att svensk strafflagstiftning
              möjliggör lagföring av personer som har begått folkmord, brott
              mot mänskligheten eller krigsförbrytelser. Det råder dock ingen
              tvekan om att nuvarande bestämmelser ger sådana möjligheter. Vi
              har en särskild lagstiftning om straff för folkmord, och i brottsbalken
              finns bestämmelsen om folkrättsbrott som straffsanktionerar krigsförbrytelser.
              Även de gärningar som i Romstadgan betecknas som brott mot mänskligheten
              faller under svensk strafflag. För dessa kan brottsbalkens bestämmelser
              om bland annat mord, grov misshandel och våldtäkt tillämpas. Svensk
              domstol har också i de flesta av dessa fall behörighet att döma
              över brotten oavsett var och av vem de har begåtts.
            </seg>
            <seg n="ec822269">
              Jag vill i sammanhanget också påpeka att bestämmelsen om folkrättsbrott
              nyligen tillämpats i praktiken. Det skedde vid en rättegång om
              krigsförbrytelser som genomfördes vid Helsingforss tingsrätt under
              senhösten 2006. Åtalet ledde till fällande dom. Den svenska lagstiftningen
              medförde inga hinder för lagföring av det som enligt internationell
              humanitär rätt var att betrakta som krigsförbrytelser i den mån
              det var föremål för prövning i målet.
            </seg>
            <seg n="1a1c38a0">
              Sverige har ingen folkrättslig skyldighet att införa brotten
              i Romstadgan i svensk rätt. Romstadgan bygger i stället på den
              så kallade komplementaritetsprincipen enligt vilken det i första
              hand ankommer på de enskilda staterna att ansvara för lagföringen
              av brott mot stadgans straffbestämmelser. Svensk lagstiftning
              uppfyller som sagt på det hela taget de krav på möjligheter till
              lagföring som komplementaritetsprincipen ställer.
            </seg>
            <seg n="50161f87">
              Trots det kan det finnas skäl att se över lagstiftningen i syfte
              att göra den tydligare och för att den bättre ska stå i överensstämmelse
              med utvecklingen på den internationella rättens område.
            </seg>
            <seg n="5e9f6171">
              Jag har flera gånger sagt att det är min ambition att lägga fram
              förslag kring detta. Tyvärr har det inte kunnat ske så snabbt
              som jag hade avsett. Men ambitionen ligger fast.
            </seg>
          </u>
          <note type="speaker" n="7c082246">
            Anf. 30 ALICE ÅSTRÖM (v):
          </note>
          <u who="alice_astrom_68ecfb" xml:id="i-3281316f79881830-0" n="a4b500e4">
            <seg n="59fe8cd7">
              Fru talman! Jag ska börja med att tacka justitieministern för
              svaret. Om jag ska säga något positivt är det att justitieministern
              tydligt signalerar att det finns skäl att se över lagstiftningen
              för att göra den tydligare och för att den bättre ska stå i överensstämmelse
              med utvecklingen på den internationella rättens område. Jag är
              glad att justitieministern säger att justitieministern har en
              ambition att lägga fram ett förslag om det här, att det inte kan
              gå så snabbt som man har avsett men att ambitionen ligger kvar.
              För det finns ju all anledning att vara kritisk mot den svenska
              lagstiftningen och att vi inte har införlivat Romstadgan på det
              sätt som faktiskt krävs.
            </seg>
            <seg n="95c8fe19">
              Det är två saker som är särskilt viktiga. Det ena är, och det
              säger justitieministern, att det inte finns något formellt krav
              på att man ska införliva stadgans straffrättsliga principer. Men
              i praktiken innebär stadgan att det finns ett sådant krav. Det
              är ju komplementaritetsprincipen som gäller, och den innebär att
              ICC bara ska träda in som ett komplement när nationell rättskipning
              inte fungerar. Därför är det ganska tydligt och självklart att
              vi måste införliva Romstadgan. Det vore en tragedi om Sverige
              skulle hamna i läget att ICC skulle behöva träda in för att Sverige
              i sin straffrättsliga reglering inte har gått så långt som stadgan
              gör.
            </seg>
            <seg n="fc3305f9">
              De flesta länder har gjort en översyn av behovet av lagändringar,
              och vi behöver göra det här så snabbt som möjligt. Vi skulle riskera
              att hamna i samma klass som mer eller mindre skurkstater som inte
              är beredda att följa Romstadgan på det här området.
            </seg>
            <seg n="452a936e">
              Visst ser vi att det finns områden i stadgan, bland annat när
              det gäller förmäns ansvar, där stadgan faktiskt går mycket längre
              än svensk lagstiftning. Vi har frågan om preskription, där stadgan
              också går mycket längre än svensk lagstiftning. Internationella
              brott ska ju undantas från preskription. Där ligger vi långt ifrån
              det som stadgan har.
            </seg>
            <seg n="25e44ced">
              Visst, Sverige har kunnat fälla Arklöv för folkrättsbrott. Motsatsen
              hade varit katastrofal, om vi i Sverige inte hade kunnat göra
              det. Att den katastrofen kunde undvikas, vilket var positivt,
              är inte tillräckligt för att vi inte ska vidta de åtgärder som
              behöver göras.
            </seg>
            <seg n="901dd22e">
              Justitieministern signalerade att man skulle ta tag i det och
              att man kommer att återkomma men inte så snabbt som justitieministern
              skulle vilja. Min fråga till justitieministern blir väldigt konkret.
              När kommer justitieministern att komma med ett förslag till Sveriges
              riksdag där vi lever upp till internationell rätt på det här området?
            </seg>
          </u>
          <note type="speaker" n="4c49ea5a">
            Anf. 31 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-0fc7b3fa19e0e656-0" n="0415d02a">
            <seg n="2a20b95f">
              Fru talman! I dag är en stor dag. Jemen har som andra arabland
              i Mellanöstern beslutat att ratificera Romstadgan. Om Jemen kan
              ratificera Romstadgan torde väl ändå Sverige, demokratin, kunna
              implementera den. Det är för övrigt sjätte gången som jag diskuterar
              med en justitieminister oavsett färg i denna fråga. Det har varit
              väldigt många löften om att Sverige ska implementera Romstadgan
              men få konkreta politiska resultat.
            </seg>
            <seg n="2f4920ed">
              Man kan för det första fråga sig varför det behövs en ny svensk
              lag. Som har nämnts bygger ICC på den så kallade principen om
              komplementaritet, det vill säga ICC ska endast agera om de enskilda
              staterna varken kan eller vill göra det. Det primära ansvaret
              för att lagföra personer som är misstänkta för folkmord, brott
              mot mänskligheten och krigsförbrytelser vilar alltså på staterna.
            </seg>
            <seg n="d4d2766e">
              Mot bakgrund av denna komplementaritetsprincip är det viktigt
              att det finns en nationell lagstiftning som gör det möjligt att
              också i nationella domstolar döma personer som har gjort sig skyldiga
              till dessa grova brott. Det räcker därför inte att Sverige har
              ratificerat Romstadgan. Vi måste också implementera den i den
              nationella lagstiftningen.
            </seg>
            <seg n="3191dbe4">
              För det andra är nuvarande lag som straffbelagt folkrättsbrott
              inte tillräckligt klar och förutsägbar, vilket gör att domstolar
              frikänner vid grova förbrytelser. Nuvarande lag är ett så kallat
              blankettförbud, vilket innebär att den hänvisar till internationella
              traktat och sedvana. Det finns inga andra sådana exempel i det
              svenska rättssystemet. Det här kan anses bryta mot legalitetsprincipen,
              som är en av grunderna för svensk straffrättskipning.
            </seg>
            <seg n="d3bcde02">
              Beatrice Ask hävdar i sitt svar att Jackie Arklöv har blivit
              dömd för folkrättsbrott och att den nuvarande lagen är av tillräckligt
              hög kvalitet. Vad man då kan säga är att domen mot Jackie Arklöv
              faktiskt endast har prövats i underrätt, i svensk tingsrätt. Det
              är inte säkert att den skulle stå sig i högre instanser.
            </seg>
            <seg n="eb09ba55">
              Den sista och i mitt tycke allvarligaste aspekten av att Sverige
              inte har implementerat Romstadgan handlar om att denna förhalning
              från regeringar, oavsett färg, faktiskt skadar svensk utrikespolitik.
              Sverige har under flera år uppmuntrat andra länder att ansluta
              sig till olika internationella stadgar och till den internationella
              brottmålsdomstolen och att anpassa sin lagstiftning därefter.
              Med vilken tyngd kan Sverige i fortsättningen hävda att andra
              länder ska lagföra misstänkta förbrytare om vi inte själva anpassar
              vår lagstiftning?
            </seg>
            <seg n="7e5c2a7d">
              Jag tycker att Alice Åströms fråga är på sin plats. Det är otroligt
              viktigt att dessa löften faktiskt också blir verklighet. Nota
              bene: Jag har ställt skriftliga frågor till Thomas Bodström från
              2002 och framåt. Hela tiden har det kommit löften om att stadgan
              ska implementeras, men mycket lite sker. Det är otroligt viktigt
              att betona att om Sverige ska vara ett gott föredöme internationellt
              måste vi också leva upp till detta.
            </seg>
          </u>
          <note type="speaker" n="0fe34e92">
            Anf. 32 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-13" n="e2e04707">
            <seg n="929d4238">
              Fru talman! Romstadgan är en milstolpe i den internationella
              rättens utveckling, och Sverige deltog väldigt aktivt i arbetet
              med att förhandla fram den. Eftersom stadgan bygger på komplementaritetsprincipen
              är det naturligtvis angeläget att staterna har straffbelagt folkmord,
              brott mot mänskligheten och krigsförbrytelser. Sverige har straffbestämmelser
              för detta. Våra domstolar har också mycket långtgående domsrätt.
            </seg>
            <seg n="c81b3e5e">
              Sverige har, inte minst tillsammans med övriga medlemsstater
              i EU, en viktig roll att spela för att Romstadgan ska få genomslag
              i så många stater som möjligt. Det pågår också andra lagstiftningsprojekt
              som i realiteten anpassar svensk lagstiftning till Romstadgan
              i viktiga delar. Ett exempel är förslaget om slopande av preskriptionstiden
              för vissa brott, bland annat mord, folkmord och grova folkrättsbrott,
              som nu är ute på remiss. Helt nedlagt är alltså inte projektet.
            </seg>
            <seg n="4a2db2eb">
              Trots detta kan det precis som interpellanten och även Birgitta
              Ohlsson säger finnas skäl att se över lagstiftningen för att göra
              den tydligare och bringa den i bättre överensstämmelse med den
              internationella rättens utveckling. Jag konstaterar dock att de
              framlagda förslagen är omfattande och juridiskt komplicerade och
              kräver ganska noggrant principiellt arbete. Då fungerar det så
              på ett departement att man måste avsätta tid, och det handlar
              alltid om prioriteringar.
            </seg>
            <seg n="f0bdceba">
              Jag kan konstatera, vilket gör mig bekymrad, att vi inte har
              fått fram detta riktigt så fort som jag hade hoppats. Samtidigt
              kan jag konstatera att den förra regeringen hade fyra år på sig
              att lägga fram ett förslag utan att förmå sig att komma till skott.
            </seg>
            <seg n="cf5d0ce1">
              Jag har förhört mig lite grann om var arbetet ligger. Det har
              ändå gjorts ett beredningsarbete som ligger på en viss nivå. Jag
              vet ungefär hur lång tid och hur omfattande arbete som krävs för
              att få fram detta och ska göra vad jag kan när det gäller att
              titta på prioriteringarna. Det viktiga är ändå att vi är trygga
              i att den svenska lagstiftningen fungerar som den just nu ser
              ut. Någon tragedi är detta naturligtvis inte. Jag tror inte att
              vi kommer att hamna i en situation där vi får rycka ut och tala
              om att Sverige inte klarar av det här.
            </seg>
            <seg n="1cd31a5a">
              Detta räcker inte. Vi ska också vara ett föredöme. Det arbetet
              är dock som sagt delvis inlett. Jag får återkomma med exakt besked
              om när ett förslag kan vara klart, för det har jag inte lyckats
              få fram. Detta är också en enhet som är väldigt hårt ansträngd
              av arbete. Det är många viktiga saker vi behöver uträtta.
            </seg>
            <seg n="a8c7c09f">
              Min ambition kvarstår dock. Jag anser att vi ska ha en översyn
              av detta och att vi ska införliva Romstadgan i svensk rätt, men
              jag vågar inte säga exakt när. Det är också en skillnad i förhållande
              till den förra regeringen, om jag ska tro Birgitta Ohlsson: Jag
              ger inga stora löften utan försöker redovisa min principiella
              inställning och skälen till den.
            </seg>
          </u>
          <note type="speaker" n="9359f7fe">
            Anf. 33 ALICE ÅSTRÖM (v):
          </note>
          <u who="alice_astrom_68ecfb" xml:id="i-3281316f79881830-1" n="a4b500e4">
            <seg n="94fc4fc3">
              Fru talman! Det är bra att justitieministern signalerar den principiella
              inställningen att vi ska införliva Romstadgan och att det är med
              denna målsättning som arbetet bedrivs. Ändå kan jag vara kritisk,
              precis på samma sätt som jag var kritisk mot den förra regeringen,
              därför att det inte händer någonting. Utredningen om detta kom
              ju 2002!
            </seg>
            <seg n="386a69bd">
              Med tanke på att Sverige ska vara ett föredöme i världen vi kräver
              ju detta av andra länder, och att flera länder ansluter sig till
              Romstadgan är en väldigt viktig process där Sverige ska vara pådrivare
              är det beklagansvärt att vi fortfarande inte har kommit längre.
              Redan 2002 när den här utredningen arbetade hade Estland, Polen
              och Ungern nyligen antagit eller var precis på gång att anta nya
              generella straffregler som man utformat så att de var samstämmiga
              med Romstadgan. I Norge pågick det också ett omfattande arbete
              med att anta en ny strafflagstiftning år 2002. Många andra länder
              som då var på gång att anta särskilda strafflagar avseende internationella
              brott Storbritannien, Nya Zeeland, Kanada har valt att inte utforma
              några egna brottsbeskrivningar utan hänvisar i sin nya lagstiftning
              helt till Romstadgans brottsdefinitioner.
            </seg>
            <seg n="fe6dfc18">
              Vi ser alltså att väldigt många länder redan har inlett detta
              arbete. Många länder har kommit mycket längre än Sverige.
            </seg>
            <seg n="27febfca">
              Just när det gäller den internationella rätten, brottmålsdomstolen
              och Romstadgan är det otroligt viktigt att länder som Sverige
              är föregångsländer. Det får inte finnas en enda möjlighet jag
              hoppas att justitieministern delar den uppfattningen för länder
              som kränker och begår brott mot mänskliga rättigheter att säga:
              Ja, att vi inte har införlivat detta är inget konstigt. Sverige
              har ju inte heller införlivat Romstadgan. Det är i detta perspektiv
              det är viktigt att vi ligger i framkant när vi driver de här frågorna.
            </seg>
            <seg n="bde92534">
              Jag får tacka justitieministern för det principiella svaret.
              Även om enheten på Justitiedepartementet är ansträngd när det
              gäller de här frågorna hoppas jag att detta ges en hög prioritet.
              I det internationella arbetet har Sverige denna viktiga roll att
              spela. Jag vill inte att Sverige ska vara ett land som kan användas
              när länder ska ursäkta sig för att man inte tar itu med de brott
              mot mänskliga rättigheter som begås.
            </seg>
          </u>
          <note type="speaker" n="525125cf">
            Anf. 34 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-0fc7b3fa19e0e656-1" n="0415d02a">
            <seg n="1854c621">
              Fru talman! Jag vill instämma i Alice Åströms förhoppning att
              justitieminister Beatrice Ask kommer att lyfta upp frågan till
              en högre nivå och driva på så att Sverige faktiskt också implementerar
              Romstadgan.
            </seg>
            <seg n="1fe78b25">
              Folkmord hör som sagt till de grymmaste barbarier vi sett i världshistorien,
              alltifrån andra världskrigets judeutrotningar till folkmordet
              i Rwanda som skördade uppemot en miljon offer på ungefär hundra
              dagar. Men det pågår också grymma folkmord i dag, exempelvis i
              Darfur där uppemot 300 000 människor har blivit dödade något som
              förmodligen kommer att komma upp som ett stort fall i den internationella
              brottmålsdomstolen i Haag. Här har vi ett starkt moraliskt ansvar
              från svensk sida.
            </seg>
            <seg n="89789ccb">
              Det var i juni 2001 som Sverige ratificerade Romstadgan. Det
              har gått sex år sedan dess, och det är dags att höja tempot. Beatrice
              Ask kan inte ställas till svars för att Thomas Bodström var ovanligt
              slapp i denna fråga, men det är viktigt att den nya borgerliga
              regeringen lägger sig i framkant och väljer att lyfta upp frågan.
            </seg>
            <seg n="7c07139e">
              Andra frågor som rör folkmord och som också bör diskuteras och
              reflekteras över en dag som denna är exempelvis att vi borde ha
              en folkmordsenhet vid Rikskrim, något som har lyfts fram tidigare,
              och att det kanske kan finnas tusentals krigsförbrytare på svensk
              mark just nu ett oerhört allvarligt problem.
            </seg>
            <seg n="acc45b68">
              Sverige har alltid haft en hög svansföring när det gäller internationella
              traktat och internationell rätt. Därför är det viktigt att man
              faktiskt lyfter upp den internationella straffrättsutredningen
              som vi inte har diskuterat i dag. Den kan inte ligga i en frysbox
              utan måste upp, debatteras och läggas fram.
            </seg>
            <seg n="adbcd49e">
              Sist men inte minst: Om ett land som Jemen, som är mycket mindre
              utvecklat demokratiskt sett än vad Sverige är, kan ratificera
              Romstadgan borde Sverige kunna implementera den.
            </seg>
          </u>
          <note type="speaker" n="c98a9a25">
            Anf. 35 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-14" n="e2e04707">
            <seg n="bef2279b">
              Fru talman! Först vill jag gärna säga att Norge fortfarande inte
              är klara med sitt arbete även om de inledde det tidigt. När man
              jämför med andra länder och hur långt länderna har kommit när
              det gäller implementering ska man också vara klar över att det
              ibland handlar om hur mycket hemläxa de olika länderna har att
              göra. Det viktiga för Sveriges vidkommande är att vår lagstiftning
              ändå är någorlunda tillfyllest för att vi ska kunna döma människor
              som har begått den här typen av hemska brott, även om det så att
              säga finns andra skäl tydlighetsskäl men också förebildsskäl om
              man kan säga så för att Sverige ska göra implementeringen någorlunda
              snabbt.
            </seg>
            <seg n="f8ca6aa5">
              I januari hade vi 24 förundersökningar om krigsförbrytelser eller
              något annat internationellt, allvarligt brott i gång i Sverige.
              Endast i ett av dessa fall har en misstänkt person underrättats
              om misstanken. Den stora svårigheten i dag när det gäller att
              lagföra krigsförbrytelser och den här typen av brott är inte den
              svenska lagen utan svårigheterna att genomföra en korrekt polisutredning.
            </seg>
            <seg n="f0d4c0d5">
              När vi engagerar oss för en bättre tingens ordning när det gäller
              internationella brott är det otroligt viktigt att också arbeta
              med polisutredningarna och hur man kan få fram underlag rent praktiskt.
              Det är också något som är viktigt för regeringen: att praktiskt
              se till att polis, åklagare och andra har de resurser och den
              kompetens som krävs för att kunna arbeta med dessa viktiga ärenden.
              Det handlar alltså inte bara om implementeringen av en stadga,
              utan man måste också få något gjort med regelverken. Vi måste
              försöka göra bådeoch.
            </seg>
            <seg n="a7cf9fa8">
              Vi har som sagt haft sex månader på oss, och man kan väl tycka
              att det är lite senfärdigt. Problemet är naturligtvis att alliansregeringen
              gav en rad löften i valrörelsen som berör just straffrättsenheten
              och en del av dessa områden. Dessa områden är också viktiga att
              ta fram. Vi har inte hur många experter som helst för den här
              typen av komplicerat lagstiftningsarbete, men jag tycker ändå
              att jag på ett tydligt sätt har markerat min ambition och att
              jag ser de här frågorna som oerhört viktiga.
            </seg>
            <seg n="ba107c03">
              Jag är däremot klar över att vi har en någorlunda bra lagstiftning
              på plats som gör att vi ändå kan döma personer om vi har tillräckligt
              bra utredningar för den här typen av grova brott i Sverige. Det
              är viktigt att vi gör detta.
            </seg>
          </u>
          <note type="speaker" n="5afee303">
            Anf. 36 ALICE ÅSTRÖM (v):
          </note>
          <u who="alice_astrom_68ecfb" xml:id="i-3281316f79881830-2" n="a4b500e4">
            <seg n="34dad528">
              Fru talman! Självklart är det viktigt att man gör bådeoch. Vi
              behöver duktiga poliser som kan utreda. Vi behöver domare. Vi
              behöver hela kedjan för att kunna utreda dessa brott på ett bra
              sätt. Men även om man inte omedelbart kan göra bådeoch är det
              ändå viktigt att ta alla steg man kan, så fort man bara kan.
            </seg>
            <seg n="49c3e05f">
              Fru talman! Jag hoppas att frågan om Romstadgan är en sådan fråga
              där alla partier egentligen är överens, där det inte finns några
              skilda åsikter om det här ska vara straffbart på det ena eller
              på det andra sättet utan där vi i stället för att vara kritiska
              och diskutera om den förra regeringen tog väldigt lång tid på
              sig eller att den nuvarande regeringen har haft den korta tiden
              på sig kan vara överens.
            </seg>
            <seg n="b6b53590">
              Jag tycker inte att det här är en sådan fråga där vi ska behöva
              träta om vilken regering som gör vad snabbast. Vi kan snarare
              vara överens om att vi har ett internationellt ansvar och att
              vi behöver förstärka vår lagstiftning och implementera Romstadgan.
            </seg>
            <seg n="f3001dd8">
              Jag hoppas att det här arbetet kan få hög prioritet i Justitiedepartementet
              även om inte allmänheten, medborgarna i Sverige, direkt frågar
              efter det. Jag tycker att vi kan lyfta oss och se det större,
              internationella sambandet. Precis som Birgitta Ohlsson sade: Folkmord
              och övergrepp sker varje dag, och vi vet aldrig när vi kommer
              att behöva använda den här lagstiftningen.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="89fae99b">
            9 § Svar på interpellation 2006/07:415 om hyresgästernas inflytande
          </note>
          <note type="speaker" n="96d383ca">
            Anf. 37 Justitieminister BEATRICE ASK (m):
          </note>
          <u who="beatrice_ask_709106" xml:id="i-01afc6ab44bfce0d-0" n="e2e04707" next="i-d8f0d6228c39f048-0">
            <seg n="ee111523">
              Fru talman! Ameer Sachet har frågat mig vilka åtgärder jag avser
              att vidta i fråga om hyresgästinflytandet vid förbättrings- och
              ändringsarbeten samt om jag avser att vidta några åtgärder för
              att åstadkomma en lämplig balans mellan fastighetsägar- och hyresgästintressen.
            </seg>
          </u>
          <note n="0194773a">
            I de tilläggsdirektiv till utredningen om modernisering av hyreslagen
            som regeringen beslutade den 1 februari i år återkallades det
            uppdrag som den tidigare regeringen hade gett utredningen att
            överväga frågor om hyresgästinflytande vid förbättrings- och ändringsarbeten.
          </note>
          <u who="beatrice_ask_709106" xml:id="i-d8f0d6228c39f048-0" n="e2e04707" prev="i-01afc6ab44bfce0d-0">
            <seg n="7d77f243">
              De aktuella reglerna sågs över så sent som år 2001 i syfte att
              stärka hyresgästernas inflytande över förbättrings- och ändringsåtgärder.
              Enligt regeringens mening innebär nuvarande lagstiftning en lämplig
              balans mellan fastighetsägar- och hyresgästintressen. Som Ameer
              Sachet själv är inne på handlar det bland annat om en avvägning
              mellan å ena sidan hyresgästernas möjligheter till inflytande
              över sin boendemiljö och de hyreshöjningar som en ombyggnad kan
              komma att medföra och å andra sidan hyresvärdens intresse av att
              i ett längre perspektiv bedriva en rimlig fastighetsförvaltning.
            </seg>
            <seg n="d755a7e0">
              Översynen år 2001 föranledde en lagändring som innebar en ändring
              av principerna för den intresseavvägning som hyresnämnden ska
              göra vid prövningen av om det är oskäligt mot hyresgästen att
              en viss åtgärd vidtas.
            </seg>
            <seg n="fc0c4c9a">
              Tidigare vägdes hyresvärdens intressen av att vidta en viss åtgärd
              oftast mot hyresgästernas intresse av att få modern nybyggnadsstandard.
              Åtgärder som innebar att en lägenhet försågs med samma slag av
              inredning som en nybyggd lägenhet ansågs vanligen förenliga med
              hyresgästernas intresse. Hyresgästerna hade i allt väsentligt
              ett reellt inflytande endast över så kallade lyxåtgärder.
            </seg>
            <seg n="42f6bb04">
              Nu gäller att hyresvärdens intresse ska vägas även mot andra
              önskemål som hyresgäster för fram och som är uttryck för typiska
              och allmänt förekommande hyresgästintressen. Som exempel på ett
              sådant intresse anges i förarbetena intresset av att bibehålla
              en äldre men fortfarande välfungerade inredning. Ett annat relevant
              intresse som nämns är intresset av att hyresgästernas boendekostnader
              inte blir opåkallat höga.
            </seg>
            <seg n="46a813b2">
              Det är också viktigt att ha i minnet att det normalt inte är
              den enskilde hyresgästens intresse som ska beaktas utan allmänt
              förekommande hyresgästintressen. Den ordningen har goda skäl för
              sig. En ombyggnadsåtgärd kan beröra flera generationer av hyresgäster.
              Det är därför angeläget att ombyggnadsåtgärder utförs på ett sådant
              sätt att de kan tilltala breda grupper av hyresgäster. Även om
              en åtgärd inte framstår som motiverad för den enskilde hyresgästen
              är det för efterföljande hyresgäster viktigt att lägenheten fortlöpande
              hålls i stånd.
            </seg>
            <seg n="526ee827">
              Jag är medveten om att det finns uppgifter om att praxis inte
              har förändrats nämnvärt efter lagändringen. Som jag har framhållit
              i tidigare frågesvar bör man dock inte dra alltför långtgående
              slutsatser av de uppgifter om hyresnämndens avgöranden som kommit
              fram. Alla ombyggnadsärenden går inte till hyresnämnden, och av
              de ärenden som går till nämnden görs många upp i godo.
            </seg>
            <seg n="929de03a">
              Det finns i dag ett betydande utrymme att ta hänsyn till hyresgästernas
              intressen. Mot den bakgrunden finns det enligt min bedömning inte
              tillräckliga skäl att än en gång se över bestämmelserna.
            </seg>
            <seg n="078216d3">
              Jag är alltså inte beredd att vidta några åtgärder på området,
              men jag följer naturligtvis utvecklingen av rättspraxis.
            </seg>
          </u>
          <note type="speaker" n="e621fe95">
            Anf. 38 AMEER SACHET (s):
          </note>
          <u who="ameer_sachet_4830e0" xml:id="i-8b562ac05b63842e-0" n="662ef29a">
            <seg n="63c0c0fc">
              Fru talman! Jag vill börja med att tacka statsrådet för svaret.
              Anledningen till att jag ställt min interpellation är att regeringen,
              precis som statsrådet nämnde, beslutat att återkalla den utredning
              som den tidigare regeringen tillsatte för att överväga frågor
              om hyresgästernas inflytande vid förbättrings- och ändringsarbeten.
            </seg>
            <seg n="2b14075e">
              Jag kan nämna att den 1 april 2002 ändrades principerna för intresseavvägning
              mellan fastighetsägare och hyresgästintressen. Syftet med ändringen
              var att stärka hyresgästernas inflytande över sådana arbeten och
              att ge hyresgästen möjlighet att stoppa värdar som lyxrenoverar
              i samband med stambyte för att kunna chockhöja hyran. I samband
              med ändringen uttalade den tidigare regeringen att det kunde finnas
              anledning att vidta ytterligare lagstiftningsåtgärder om praxis
              på området inte utvecklas i önskvärd riktning.
            </seg>
            <seg n="626614aa">
              Hyresgästorganisationer och andra intressenter har hävdat att
              rättspraxis inte har förändrats nämnvärt efter lagändringen. Mot
              denna bakgrund skulle utredaren, när man undersökte hur reglerna
              tillämpades, överväga hur bestämmelserna kunde justeras för att
              stärka hyresgästernas inflytande.
            </seg>
            <seg n="67d53cc6">
              En genomgång av rättspraxis visar att hyresgästerna har förlorat
              gång på gång. Nu är det svårt att uppfatta att det råder balans
              mellan fastighetsägar- och hyresgästintresse. Många hyresgäster
              har i dag anledning att vara besvikna över det i praktiken obefintliga
              boinflytandet i samband med stora renoveringar och ombyggnader.
              Efter att i 2030 år ha bott i en hyresrätt och sedan tvingas flytta
              på grund av ombyggnad eller renovering är tungt, inte minst för
              äldre som har bott länge i sin lägenhet.
            </seg>
            <seg n="7bb6e179">
              Det finns uppenbarligen problem i dag. Det vore intressant att
              höra hur regeringen och statsrådet tänker i denna viktiga fråga.
              Vi kan inte prata om hyresgästinflytande och samtidigt acceptera
              skyhöga hyreshöjningar till följd av renovering. På vems sida
              står ministern, på hyresgästernas eller hyresvärdarnas?
            </seg>
          </u>
          <note type="speaker" n="b2940c19">
            Anf. 39 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-15" n="e2e04707">
            <seg n="d1ea259b">
              Fru talman! Jag är född, uppvuxen och har bott nästan hela mitt
              liv i hyresrätt så det är klart att jag har en stor känsla för
              hyresgästinflytande och tycker att det är oerhört viktigt. Vi
              kan se att det är en ganska bra balans i regelverket när det gäller
              hur man ska bedöma olika intressen, som det alltid finns mellan
              hyresgästen och fastighetsägaren.
            </seg>
            <seg n="cde7b52f">
              Det som är svårt i de enskilda fallen är ju att det hyresgästintresse
              som beaktas inte enbart handlar om den enskilde hyresgästen utan
              om hyresgäster i ett längre perspektiv. Man måste väl ändå ha
              klart för sig att vi har en ganska hög omsättning av många bostäder.
              Det innebär att det inte går att titta på den enskilde utan man
              måste se i ett längre perspektiv.
            </seg>
            <seg n="5bffd9ef">
              Det är inte min sak att uttala mig om hur jag tycker att hyresnämnderna
              ska besluta i enskilda fall. Av de utslag som finns kan man se
              att det inte är särskilt ofta som hyresgästen har fått rätt, men
              man kan ändå inte dra så långtgående slutsatser därför att de
              flesta ärenden faktiskt görs upp i godo. Det hyresnämnderna ändå
              har att ta ställning till är hyresgästintresset i ett längre perspektiv,
              alltså generationer av hyresgäster, och man måste också ge fastighetsägare
              rimliga möjligheter att göra de investeringar och förändringar
              i en fastighet som krävs för att den ska hålla rimlig standard
              över tid. Det är ett ansvar som vi ålägger fastighetsägarna. Det
              är också ett bekymmer när fastighetsägare inte vill göra de insatserna.
            </seg>
            <seg n="a53d5cad">
              När vi har tittat på detta har vi ändå tyckt att regelverket
              är förhållandevis tydligt och att den översyn som gjordes bara
              för några år sedan gav ett ganska bra resultat. Vi har inte tyckt
              att man nu ska lägga utredningsresurser på att göra ytterligare
              förändringar därför att vi inte ser det stora bekymmer som interpellanten
              tar upp. Vi tycker nog att vi bör hålla oss till de förändringar
              som man gjorde 2002 och i övrigt vänta och se och så att säga
              följa utvecklingen vad gäller hyresnämndsärenden, men också det
              vi kan få fram om hur ärenden görs upp i godo och på ett sätt
              som inte leder till beslut i hyresnämnden.
            </seg>
            <seg n="09422a52">
              Jag är inte beredd att vidta några åtgärder för att utreda eller
              förändra detta nu.
            </seg>
          </u>
          <note type="speaker" n="125f19cd">
            Anf. 40 AMEER SACHET (s):
          </note>
          <u who="ameer_sachet_4830e0" xml:id="i-8b562ac05b63842e-1" n="662ef29a">
            <seg n="06f67c2e">
              Fru talman! Jag tackar statsrådet för följdsvaret, även om vi
              inte är överens om återkallandet av själva utredningen.
            </seg>
            <seg n="d3649d18">
              Det är självklart att en god hyresvärd måste rusta upp stammar,
              elledningar eller åtgärda fuktskador när det behövs. Men när man
              samtidigt passar på att till exempel byta hela köksutrustningen
              eller lägga in ny dyr ekparkett på golvet är det en typ av förändringar
              som hyresgästen måste kunna säga nej till.
            </seg>
            <seg n="f17dec2e">
              Hyresvärdar i stora städer med bostadsbrist tenderar att göra
              mer omfattande förändringar vid ombyggnad och reparation för att
              kunna chockhöja hyrorna. Det finns tyvärr också i dag många exempel
              på att alldeles utmärkta och väl fungerande kök rivs ut efter
              hovrättsdomar, och som konsekvens därav blir det stora hyreshöjningar.
              Som exempel kan jag nämna att Greta Näslund från Solna efter renovering
              av kök nu har ett hyreskrav på 3 300 kronor i månaden. Också Britt
              Wolf från Lidingö väntar på en ombyggnad av köket, trots att det
              i Britts hus finns lägenheter där man har bytt rörstammar från
              badrummet och behållit köket intakt. Nytt kök får hyresvärden
              att höja hyran med 2 000 kronor i månaden. Det är mycket pengar.
              Det borde finnas en prislapp på upprustningen. Hyresgästerna borde
              veta vad de har att välja på, och upprustningen borde ske i samråd
              med hyresvärden.
            </seg>
            <seg n="3698d111">
              Jag tycker att statsrådet fortfarande är mig, Greta Näslund och
              Britt Wolf svaret skyldig. Varför blir det ingen utredning när
              behovet är uppenbart?
            </seg>
            <seg n="e2c1c748">
              Men jag är egentligen inte förvånad. Jag tillåter mig tro att
              statsrådet och den borgerliga regeringen tänker mer på hyresvärdarnas
              intressen och vinster än på hyresgästernas.
            </seg>
          </u>
          <note type="speaker" n="ed1ff12d">
            Anf. 41 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-16" n="e2e04707">
            <seg n="7925c159">
              Fru talman! Först och främst ska man kanske ha klart för sig
              att det inte är alla typer av investeringar i lägenheter som betalar
              sig över kort tid. Därför är det naturligtvis nödvändigt för fastighetsägare
              att se investeringar över en längre tid och ta hänsyn till mer
              än en generation av hyresgäster.
            </seg>
            <seg n="c1a0ab64">
              Tidigare vägdes hyresvärdens intressen in på sådant sätt att
              man tyckte att det var rimligt att man fick en modern nybyggnadsstandard.
              Det fick hyresgästerna finna sig i. Man hade i allt väsentligt
              bara möjlighet att ifrågasätta lyxåtgärder.
            </seg>
            <seg n="7bc77052">
              Nu gäller att man också ska väga in och ta hänsyn till andra
              önskemål som hyresgäster för fram. Det kan vara sådant som att
              hyresgäster tycker att de vill behålla en äldre men fullt användbar
              inredning. Ett annat relevant intresse som gäller enligt nuvarande
              regler är att hyresgästernas boendekostnader inte ska bli opåkallat
              höga.
            </seg>
            <seg n="ac69ff92">
              Jag tar med det här som exempel därför att jag menar att den
              förändring som gjordes för några år sedan innebar att man tog
              sådana hänsyn som är rimliga. Däremot kan det inte vara ett intresse
              att ändra regelverket så att den enskilde i den verkliga meningen
              kan motsätta sig en förnyelse eller en renovering i en hyreslägenhet.
              Då försämrar man dels den långsiktiga förvaltningen av bostäder,
              dels får man en nedslitning som kan kosta framtida hyresgäster
              väldigt mycket när den ska åtgärdas.
            </seg>
            <seg n="d11dacd2">
              Med de regler som finns i dag menar jag att man ska göra de hänsynstaganden
              som är viktiga. Det innebär att hyresgästen kan få rätt när det
              gäller onödiga renoveringar.
            </seg>
            <seg n="3bd859e2">
              I svåra fall är det hyresnämnderna som får göra en bedömning
              av vad som är rimligt och vad som är nödvändigt. Men där får jag
              ändå säga att jag har visst förtroende för det arbete som görs
              i hyresnämnderna, även om jag inte ska uttala mig om deras beslut.
            </seg>
            <seg n="f6f68977">
              Jag konstaterar också att det i många fall är så att fastighetsägare
              och hyresgäster kommer överens med varandra utan att leda det
              hela till nämnden. Det är också bra. Men det innebär att man lutar
              sig mot och stöttar sig på det regelverk som finns. Jag anser
              nog att hyresgästerna har ett betydande inflytande men att det
              finns en gräns för hur långt det kan gå.
            </seg>
            <seg n="df4f2d24">
              Sedan finns det enstaka fall som man kan läsa om i medierna där
              även jag kan vara undrande. Men det är tyvärr så och det är en
              erfarenhet man gör när man är politiker att man sällan får hela
              sanningen i artiklar utan att frågan är mer komplicerad än så.
              Då finns lagstiftningen och hyresnämnden där för att slita den
              typen av tvister. Jag har förtroende för att de gör det på ett
              bra sätt.
            </seg>
          </u>
          <note type="speaker" n="2b16d956">
            Anf. 42 AMEER SACHET (s):
          </note>
          <u who="ameer_sachet_4830e0" xml:id="i-8b562ac05b63842e-2" n="662ef29a">
            <seg n="420b8f9e">
              Fru talman! Hela bilden är att hyresgästerna har förlorat gång
              på gång. De domar som finns har varit till hyresvärdarnas fördel.
              På det sättet anser jag att det inte finns en balans mellan de
              två sidorna.
            </seg>
            <seg n="4bfda5ca">
              Det är problematiskt att hyresgästerna inte får besked förrän
              renoveringen är klar. En hyreshöjning på 2050 procent är oacceptabel.
              Det betyder tusenlappar för många. Det är långt ifrån låginkomsttagare
              och andra har råd med sådana hyreshöjningar. Oftast är det pensionärer
              som drabbas.
            </seg>
            <seg n="d43ea1bc">
              Trots statsrådets försök till förklaring tror jag, tyvärr, fortfarande
              att behovet av en utredning verkligen finns. Det finns många människor
              runt om i Sverige som har problem i vardagslivet, och de drabbas
              av stora höjningar efter vissa förändringsarbeten och renoveringar.
            </seg>
            <seg n="90e1acef">
              Den borgerliga regeringen har kanske en annan inställning. Om
              fastighetsägarna och juristerna säger att det inte är ett problem,
              så finns det inte. Kanske problemet beror på i vilken upplåtelseform
              man själv bor. Jag bor själv i hyresrätt, och jag är angelägen
              om att den ska fungera som upplåtelseform. För detta krävs att
              vi hyresgäster ska ha bra möjligheter att påverka när större renoveringar
              och ombyggnationer sker. Som hyresgäst kommer jag aldrig förbi
              hyran. Hyran ska stå i relation till standarden.
            </seg>
            <seg n="a4d4e2d1">
              På vilket sätt var det genomtänkt att regeringen återkallade
              utredningen? Vad tänker statsrådet göra åt problemet? Det finns
              fortfarande problem.
            </seg>
          </u>
          <note type="speaker" n="80d2fd8c">
            Anf. 43 Justitieminister BEATRICE ASK (m):
          </note>
          <u who="beatrice_ask_709106" xml:id="i-4f3e0b84f141d86c-17" n="e2e04707">
            <seg n="c7b6a9c2">
              Fru talman! Jag blir lite förundrad över diskussionen. Interpellanten
              för fram en förödande kritik mot hyresnämnderna. Hyresnämnderna
              skulle alltid döma mot hyresgästernas intressen. Det är inte min
              bild av det som sker i hyresnämnderna.
            </seg>
            <seg n="6b0ee53a">
              Jag vet att i många fall har hyresgäster inte fått rätt. Men
              när jag tittar på de regler som hyresnämnderna har att hänsyn
              till, och förarbetena till den modernisering som den förra regeringen
              lät göra, kan jag konstatera att man har betydande underlag för
              att ta hänsyn till hyresgästintressena. Det som kan vara en diskussion
              i det enskilda fallet är att man inte enbart tar hänsyn till den
              enskilde hyresgästens intresse utan att det handlar om ett mer
              allmänt hyresgästintresse.
            </seg>
            <seg n="6ee08d7f">
              Jag tycker att reglerna är förhållandevis bra. Jag vill inte
              sätta mig till doms i varje fall inte än över de beslut som fattas
              i hyresnämnderna. Det enkla skälet är också att så många ärenden
              aldrig når hyresnämnderna därför att man gör upp i godo.
            </seg>
            <seg n="a8c3504d">
              Sedan kvarstår det problem som jag tycker att interpellanten
              ändå belyser, nämligen att det för den enskilda familjen kan vara
              ett jättestort problem med en kraftig hyreshöjning. Det finns
              många arbetslösa, och det finns många som lever på pension, som
              inte har en stark ekonomi. Den här regeringens viktigaste uppgift
              är att försöka ändra på den delen. Vi ska se till att få flera
              i arbete, se till att människor får en ekonomi som gör att de
              klarar av de höga bostadskostnader de har.
            </seg>
            <seg n="3f6495a8">
              När det gäller tvister om renoveringar finns en lagstiftning
              som är någorlunda bra. Vi är inte beredda att ändra på den, utan
              vi har förtroende för att man sliter tvister på ett rimligt och
              avvägt sätt i hyresnämnderna.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="4b5f0379">
            10 § Svar på interpellation 2006/07:400 om den svenska ISAF-styrkan
            i Afghanistan
          </note>
          <note type="speaker" n="6ee8388b">
            Anf. 44 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-8ddf628cfa4aafb9-0" n="525f35ad">
            <seg n="09ee3c46">
              Fru talman! Hans Linde har frågat mig vilka initiativ jag avser
              att vidta för att utreda händelserna i Boka den 12 september och
              för att tydliggöra mandatet för den svenska ISAF-styrkan så att
              inga flera anfallsoperationer genomförs. Vidare har han frågat
              vilka åtgärder jag avser att vidta för att undanröja riskerna
              för sammanblandning mellan svensk och amerikansk trupp så att
              amerikanska trupper i framtiden inte kommer att stå under svenskt
              befäl.
            </seg>
            <seg n="094c7749">
              Fru talman! I september förra året genomförde den afghanska armén
              (ANA) med stöd av internationella enheter inklusive trupp ur den
              svenskledda regionala enheten en operation i byn Boka. Syftet
              var att bistå afghanska myndigheter genom att samla in information
              för att förbereda åtal mot en man som misstänktes leda ett beväpnat
              kriminellt nätverk i området.
            </seg>
            <seg n="d134e971">
              När de internationella styrkorna blev beskjutna besvarades elden.
              ISAF:s mandat är tydligt på denna punkt. Våld får användas såväl
              i självförsvar som för att skydda civila. Svensk trupp befinner
              sig i Afghanistan för att hjälpa den afghanska regeringen att
              bygga fred och säkerhet, inte för att slåss. Den som angriper
              svensk trupp måste dock räkna med att få verkanseld tillbaka.
            </seg>
            <seg n="1abff851">
              Att kalla operationen i Boka för en anfallsoperation är starkt
              missvisande. Det svenska förbandet har agerat inom ramen för ISAF:s
              mandat, iakttagit gällande insatsregler, så kallade rules of engagement
              , löst sina uppgifter och trots att man hamnat i strid undgått
              egna förluster. Det anser jag berömvärt, och jag har inte för
              avsikt att ta några initiativ för att ytterligare utreda händelsen.
            </seg>
            <seg n="974e0f71">
              Det finns, fru talman, heller inget skäl att tydliggöra mandatet
              för den svenska ISAF-styrkan. Det mandatet är redan tydligt! ISAF
              verkar i hela Afghanistan enligt ett uttryckligt mandat från FN:s
              säkerhetsråd under FN-stadgans kapitel VII samt på inbjudan från
              den afghanska regeringen. Uppdraget är att stödja och bistå den
              afghanska regeringen med att upprätthålla säkerheten i landet.
              Det svenska deltagandet i ISAF har sin grund i ett medgivande
              från riksdagen. Så sent som den 21 mars överlämnade regeringen
              en proposition till riksdagen där vi föreslår att mandatet för
              det svenska bidraget till ISAF förlängs i ytterligare två år.
            </seg>
            <seg n="6d717229">
              En viktig utgångspunkt för den svenskledda verksamheten i norra
              Afghanistan är att den ska initieras av och genomföras tillsammans
              med lokalbefolkningen och företrädare för det afghanska samhället.
              Det är framför allt den afghanska nationella armén och den afghanska
              polisen (ANP) som får stöd bland annat genom utbildning och sampatrullering
              med personal ur den svenskledda enheten.
            </seg>
            <seg n="758e31c5">
              De så kallade G 8-länderna har samtidigt påtagit sig ett särskilt
              ansvar för att biträda med säkerhetssektorreformer i Afghanistan.
              Exempelvis har Tyskland huvudansvar för uppbyggnaden av den afghanska
              nationella polisen medan USA är afghanernas huvudpartner i arbetet
              med att utveckla den afghanska nationella armén. Som ett led i
              detta samarbete biträder amerikansk personal ANA, den afghanska
              nationella armén, i övningar, planering och genomförande av uppdrag
              i hela Afghanistan.
            </seg>
            <seg n="d343ca53">
              Därmed, fru talman, anser jag mig ha besvarat interpellantens
              frågor.
            </seg>
          </u>
          <note type="speaker" n="b1a46bd7">
            Anf. 45 HANS LINDE (v):
          </note>
          <u who="hans_linde_3886bf" xml:id="i-03830fa6f1d8cdb5-0" n="ea800a0f">
            <seg n="25d4f494">
              Fru talman! Jag får tacka försvarsministern för svaret.
            </seg>
            <seg n="dc55a6f4">
              Händelserna i Boka den 12 september var den mest omfattande militära
              operation som svenska trupper har deltagit i sedan insatserna
              i Kongo på 60-talet. Många är frågetecknen om vad som egentligen
              hände i Boka, och efter att ha lyssnat på försvarsministerns svar
              måste jag säga att frågorna är flera och oklarheten än större.
            </seg>
            <seg n="ddd82507">
              Ministern sade: Att kalla operationen i Boka för en anfallsoperation
              är starkt missvisande. Men begreppet anfallsoperation är inte
              något jag har hittat på på min kammare. Det är ett begrepp som
              det svenska befälet på plats i Afghanistan använde. Bland annat
              nominerades en av de deltagande svenska soldaterna för medalj
              med följande motivering: För utomordentlig insats under planering
              och genomförande av anfallsoperationen. Vad är det som egentligen
              gäller?
            </seg>
            <seg n="46154bc9">
              Ministern beskriver händelserna i Boka som ett överraskande angrepp
              på den svenskledda truppen, ett angrepp som man besvarade. Samtidigt
              talar det ansvariga befälet om att operationen planerats under
              en längre tid och att huvudpersonen för operationen oskadliggjordes.
              Hur går det egentligen ihop?
            </seg>
            <seg n="c705d973">
              Ministern säger att syftet med operationen var att bistå afghanska
              myndigheter genom att samla in information för att förbereda åtal.
              Varför ingick då amerikanska trupper i operationen? Vilken typ
              av amerikansk enhet var det egentligen som deltog? Det har dessutom
              förekommit uppgifter om att i operationen deltog krypskyttar.
              Varför skulle man använda krypskyttar om det bara handlade om
              insamling av information?
            </seg>
            <seg n="974f258d">
              Frågorna är många, och mycket är oklart. Jag förväntar mig inte
              att försvarsministern ska kunna besvara alla mina frågor, men
              det är just därför vi behöver en ordentlig utredning om händelserna
              i Boka.
            </seg>
            <seg n="029b232c">
              Herr talman! Operationen i Boka slutade med att en person dog,
              Matou Nematullah. Enligt försvarsministern var han en lokal ledare
              för ett beväpnat kriminellt nätverk. Nematullah hade starka kopplingar
              till den islamistiska rörelsen Hezb-e Islami. Han hade åtminstone
              tidigare varit kommendant i rörelsen, en rörelse som under 80-talet
              fick omfattande stöd från USA, bland annat i form av ekonomiska
              bidrag, för att bekämpa de sovjetiska trupperna i Afghanistan.
              1993 tog gruppen makten över Kabul, och deras ledare Gulbuddin
              Hekmatyar blev premiärminister under drygt ett år.
            </seg>
            <seg n="e6757388">
              Vi pratar alltså inte om ett begränsat, lokalt kriminellt nätverk,
              utan vi talar om en av de starkaste grupperingarna inom den brokiga
              rörelse i Afghanistan som i dag motsätter sig de utländska trupperna.
              Ser inte försvarsministern risken för att en anfallsoperation
              av den här karaktären bidrar till att konflikten eskalerar, till
              att våldet eskalerar i norra Afghanistan?
            </seg>
            <seg n="864c82d9">
              Som sagt är mycket oklart. Vad var det egentligen som hände i
              Boka? Vilken operation var det egentligen som genomfördes? Försvarsministern
              har inte lyckats besvara någon av de frågorna, och därför är det
              rimliga nu att det tillsätts en utredning eller att försvarsministern
              i sitt nästa inlägg försöker förklara vad det var som hände.
            </seg>
          </u>
          <note type="speaker" n="69d2aea1">
            Anf. 46 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-8ddf628cfa4aafb9-1" n="525f35ad">
            <seg n="2d097f9c">
              Herr talman! Hans Linde har rätt på en punkt. Det här är väl
              första gången sedan Kongo på 60-talet som svensk trupp hamnar
              i den här typen av stridssituationer. Men i övrigt har Hans Linde
              fel.
            </seg>
            <seg n="39f92ef3">
              Det har sagts att det här är planerat och genomfört som en anfallsoperation.
              Det är fel. Bakgrunden är att de svenska enheterna har lämnat
              stöd till den nationella afghanska armén. Det är alldeles korrekt
              att detta har handlat om sagde Nematullah, som från Boka orkestrerade
              ett tungt kriminellt nätverk. Han var nyligen utsläppt ur fängelse.
              Han hade återetablerat sig i Boka. ANP, den nationella afghanska
              polisen, förberedde juridiska åtgärder emot honom. Den operation
              som då planerades i Boka handlade om att visa närvaro i Boka,
              om att ge stöd till de afghanska myndigheterna, den nationella
              afghanska armén och den afghanska polisen.
            </seg>
            <seg n="d555bbd4">
              När operationen genomfördes och man närmade sig Boka utsattes
              man för eldgivning. Det är riktigt att operationen då övergick
              till vad som på militärt språk har rubricerats som en anfallsoperation,
              i syfte att säkerställa att man utan egna förluster kunde dra
              ur truppen. Den operationen genomfördes, såvitt jag kan bedöma,
              på ett berömvärt sätt och utan några egna förluster. Jag tycker
              att det är bra.
            </seg>
            <seg n="9d8270e4">
              Att operationen hade planerats under en längre tid är alldeles
              korrekt. Men den hade inte planerats som en anfallsoperation.
              Den var inte ens planerad för att gripa någon. Den var planerad
              för att inhämta underlag och för att visa närvaro.
            </seg>
            <seg n="6e84533b">
              Det som kanske framför allt har varit missvisande är att Kalla
              fakta försökt framställa operationen som om det var så att den
              svenska försvarsmakten misstänkte att den person som omkom i operationen
              skulle ha varit någon sorts huvudansvarig för de två svenska soldater
              som tidigare hade omkommit, att operationen genomfördes därför
              att man inte hade tillräckliga bevis för att ställa honom inför
              rätta, att man skulle genomföra en operation för att på egen hand
              skipa rättvisa. Det är en redovisning, given i Kalla fakta, som
              jag menar är totalt grundlös. Det finns ingen som helst grund
              för detta.
            </seg>
            <seg n="154a2d48">
              Sammanfattningsvis konstaterar jag att den bedömning vi nu efteråt
              kan göra är att säkerhetssituationen i det här området är betydligt
              bättre än vad den var tidigare. Sagde Nematullah var sannolikt
              inblandad i förberedelser också för andra attentat mot ISAF-trupper
              i norra Afghanistan.
            </seg>
            <seg n="5aec3545">
              Till sist: Skälet till att det också fanns amerikanska soldater
              med i Boka är att de, som jag har redovisat i interpellationssvaret,
              har ett huvudansvar för utbildningen av den nationella afghanska
              armén. Därför finns det instruktörer som följer med de afghanska
              förbanden. Så sker över hela Afghanistan. Det har jag också redovisat
              i interpellationssvaret till Hans Linde.
            </seg>
          </u>
          <note type="speaker" n="4fee853a">
            Anf. 47 HANS LINDE (v):
          </note>
          <u who="hans_linde_3886bf" xml:id="i-03830fa6f1d8cdb5-1" n="ea800a0f">
            <seg n="a91845fe">
              Herr talman! Försvarsministern säger att jag i allt väsentligt
              har fel. Men de uppgifter jag utgår ifrån är inte någonting som
              jag har fantiserat ihop, utan det är vad de svenska befälen har
              sagt, uppgifter från den svenska armén på plats. Om de uppgifterna
              är felaktiga får väl Mikael Odenberg ta den debatten med våra
              svenska militärer i Afghanistan.
            </seg>
            <seg n="f7403618">
              Jag tycker inte heller att detta svar besvarar några av de frågeställningar
              jag har, så därför går jag vidare till de andra frågeställningar
              jag har haft, nämligen om sammanblandningen mellan ISAF och OEF.
            </seg>
            <seg n="fd6ec61e">
              Försvarsministern säger att det inte finns någon anledning att
              förtydliga mandatet för den svenska ISAF-styrkan. Men exemplen
              är många på hur gränsen mellan de så kallade fredsfrämjande ISAF-styrkorna
              och den USA-ledda Operation Enduring Freedom hela tiden steg för
              steg suddas ut.
            </seg>
            <seg n="277c0b50">
              Generalen Dan K. McNeill, tidigare befälhavare för USA:s War
              on Terror i Afghanistan, tog nyligen över kommandot för den Natoledda
              ISAF-styrkan. I oktober övertog ISAF ansvaret för att upprätthålla
              säkerhet och fred i hela Afghanistan från Operation Enduring Freedom.
              I praktiken har de delar av ISAF som är stationerade i de södra
              delarna av Afghanistan ärvt OEF:s misslyckade militära strategi
              och tagit över USA:s roll som aktiv krigförande part i konflikten.
            </seg>
            <seg n="c7f9e4b0">
              Soldater från OEF har gått över till ISAF de har bara bytt emblem
              på sina uniformer. Sammanlagt har 13 000 man från stridande förband
              i OEF har förts över till ISAF. Historien har lärt oss att det
              uppstår problem när stridande trupp förs över till att främja
              fred över en natt. Det brukar helt enkelt inte bli så bra.
            </seg>
            <seg n="96a4e50b">
              Trots att ISAF har tagit över ansvaret för säkerheten i hela
              Afghanistan har USA behållit kontrollen över sina militärfängelser,
              fängelser där amerikanerna enligt Amnesty gjort sig skyldiga till
              utomrättsliga arresteringar, tortyr och rena avrättningar. Om
              ISAF skulle ta fångar i dag finns det en stor risk att man tvingas
              utlämna dem till dessa ökända fängelser.
            </seg>
            <seg n="7fac0cc2">
              Händelserna i Boka visar även hur gränserna suddas ut. I operationen
              deltog även amerikanska trupper, trupper under svenskt befäl.
              Mikael Odenberg tycker att det är helt oproblematiskt. Svenskar
              och amerikaner agerade sida vid sida under samma befäl. Det som
              skilde dem åt var emblemen på deras uniformer. Hur ska de civila
              invånarna i Boka kunna skilja de svenska och de amerikanska trupperna
              från varandra?
            </seg>
            <seg n="3bfe917d">
              Herr talman! Tydligen ser försvarsministern en skiljelinje mellan
              ISAF och OEF som allt fler här i Sverige och allt fler biståndsarbetare
              på plats i Afghanistan får allt svårare att se.
            </seg>
            <seg n="a7b16935">
              Jag kan inte låta bli att ställa en fråga till Mikael Odenberg,
              som är en känd förespråkare av ett svenskt Natomedlemskap. Försvarsministerns
              mål är ju att Sverige ska gå med i Nato, att svenska och amerikanska
              trupper ska strida sida vid sida. Tycker försvarsministern över
              huvud taget att det är viktigt med en tydlig gräns mellan ISAF
              och Operation Enduring Freedom?
            </seg>
          </u>
          <note type="speaker" n="de60a98b">
            Anf. 48 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-8ddf628cfa4aafb9-2" n="525f35ad">
            <seg n="f76b3b30">
              Herr talman! Jag korrigerade i mitt svar de missuppfattningar
              och felaktigheter som Hans Linde torgförde. Hans Linde är inte
              nöjd med det. Jag är inte särskilt förvånad.
            </seg>
            <seg n="7a827dff">
              Det är fortfarande så att den operation som genomfördes i Boka
              inte var någon anfallsoperation på det sätt som Hans Linde påstår,
              utan det var en operation syftande till att inhämta vittnesuppgifter
              och att rekognoscera för en kommande arrestering.
            </seg>
            <seg n="ced3773f">
              Den underrättelseanalys som gjordes före utmynnade i att detta
              skulle bli en högriskoperation och därför sammansattes truppen
              på ett sätt som svarade upp mot det. Det var för övrigt en farhåga
              som sedan besannades när truppen utsattes för eldgivning. Jag
              konstaterar att den löste uppgiften utan egna förluster. Det tycker
              jag var alldeles utmärkt. Alternativet hade däremot varit allt
              annat än utmärkt.
            </seg>
            <seg n="4860231b">
              Naturligtvis kan man hävda att en genomsnittlig afghan har svårt
              att se skillnad på utländska trupper och varifrån de kommer. Så
              är det förvisso. Därför är det klart att varje utländsk soldat
              i Afghanistan, oavsett under vems mandat vederbörande arbetar,
              är beroende av att andra trupper från väst uppträder på ett professionellt
              sätt och undviker att agera på ett sådant sätt att oskyldiga människor
              kommer till skada. Det gäller oavsett om truppen agerar inom ramen
              för ISAF:s mandat eller inom ramen för Operation Enduring Freedom.
            </seg>
            <seg n="cfabbb1c">
              Låt vara att amerikanerna bidrar med mycket trupp till båda operationerna,
              men jag kan bara konstatera att skillnaden mellan ISAF:s och OEF:s
              mandat är klar och entydig. Befälskedjorna är helt olika och uppgifterna
              är olika.
            </seg>
            <seg n="013d98d8">
              ISAF:s mandat är att biträda den afghanska regeringen och att
              försöka återupprätta tillräckligt med lugn och säkerhet i landet
              för att återuppbyggnaden ska vara möjlig och biståndet ska kunna
              nå fram. Det är en utomordentligt viktig uppgift.
            </seg>
            <seg n="0fbe6ffc">
              Det militära befälet för ISAF roterar mellan några av de 37 länder
              som bygger upp den internationella ISAF-styrkan.
            </seg>
            <seg n="93d96204">
              Det är klart att det förekommer ett samarbete, bland annat ett
              underrättelsesamarbete, mellan ISAF och OEF. Det vore konstigt
              annars. Men mandaten och befälskedjorna är åtskilda.
            </seg>
            <seg n="4c111241">
              Mot den bakgrunden finns det inte något behov av att ytterligare
              tydliggöra skillnaden mellan de två mandaten, den är alldeles
              uppenbar.
            </seg>
            <seg n="1a17d045">
              Vi kommer att fortsätta att arbeta tillsammans med den afghanska
              nationella armén och den afghanska nationella polisen. Sanningen
              är att långsiktig fred och säkerhet och ett tillbakadragande av
              de västerländska trupper som nu opererar i Afghanistan, på den
              afghanska regeringens inbjudan och med grund i två resolutioner
              från FN:s säkerhetsråd, inte är möjligt om inte den afghanska
              myndigheten själv kan bygga upp en tillräcklig apparat för att
              hålla ordning i sitt land. Det försöker vi att biträda med.
            </seg>
            <seg n="32c03a1d">
              Jag redovisade i interpellationssvaret att den amerikanska militären
              har ett särskilt ansvar, inom ramen för G 8-samarbetet, att stödja
              afghanerna i uppbyggnaden av den nationella armén. Därför finns
              amerikanska instruktörer med i de afghanska förbandsenheterna
              så också när operationen genomfördes i Boka. Det innebär inte
              att amerikanska soldater står under svenskt befäl.
            </seg>
          </u>
          <note type="speaker" n="f4d18bb9">
            Anf. 49 HANS LINDE (v):
          </note>
          <u who="hans_linde_3886bf" xml:id="i-03830fa6f1d8cdb5-2" n="ea800a0f">
            <seg n="e872b968">
              Herr talman! Jag får tacka försvarsministern för debatten. Han
              har rätt i en sak. Jag är inte nöjd med de svar som jag får. Oklarheterna
              är många och frågorna kvarstår.
            </seg>
            <seg n="8bb4c32d">
              Det är inte bara jag som står här med dessa frågor och som ser
              oklarheterna. Allt fler i Sverige och i Afghanistan, bland andra
              svenska biståndsarbetare på plats, väcker frågan att gränsdragningen
              mellan de svenska ISAF-styrkorna och de amerikanska OEF-styrkorna
              hela tiden suddas ut. Försvarsministern väljer att blunda och
              se bort från all den breda kritik som kommer fram, bland annat
              från Svenska Freds- och skiljedomsföreningen och Svenska Afghanistankommittén,
              när det gäller sammanblandningen av dessa två trupper.
            </seg>
            <seg n="a404becb">
              Tittar vi på Afghanistan i dag ser vi att talibanerna går framåt.
              De har hela tiden flyttat fram sina positioner. Stödet för talibanerna
              ökar. Inte för att de önskas tillbaka utan för att en krigförande
              koalition under USA:s ledning har tvingat afghanerna i famnen
              på talibanerna genom att uppträda som en ockupationsmakt. Risken
              är att även Sverige och ISAF kommer att bidra till denna negativa
              utveckling genom att sammanblandningen hela tiden ökar.
            </seg>
            <seg n="4979e4ec">
              Detta är som sagt inte något som jag har kommit på. Till och
              med riksdagens egen utredningstjänst konstaterar i ett info-pm
              i december att gränsen mellan OEF och ISAF-styrkorna har blivit
              alltmer diffus. Men det som riksdagens egen utredningstjänst ser,
              ser inte den svenska försvarsministern.
            </seg>
            <seg n="3597fe59">
              Det är inte förvånande att Odenberg ignorerar den breda rörelsens
              krav på ett förtydligande av mandatet. Frågan är om den svenska
              fredsrörelsen och Moderaterna i modern tid har varit ense på någon
              enda punkt.
            </seg>
          </u>
          <note type="speaker" n="d9e985c5">
            Anf. 50 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-8ddf628cfa4aafb9-3" n="525f35ad">
            <seg n="344e2004">
              Herr talman! Det blev inte rätt nu heller. Jag var ganska tydlig
              med att om OEF uppträder på ett oprofessionellt sätt och bedriver
              operationer som gör att oskyldiga människor kommer till skada
              kommer det så klart att återverka på hur afghanerna ser på ISAF
              och på de trupper som ingår i ISAF. I den meningen är det klart
              att det finns ett samband. Det har jag aldrig förnekat.
            </seg>
            <seg n="64b072f0">
              Sanningen, herr talman, är att Hans Linde skulle vara besviken
              på mitt svar vilket svar jag än gav, av det enkla skälet att Hans
              Linde är emot alltihop.
            </seg>
            <seg n="bd17893c">
              Jag har aldrig hemlighållit att det inte går att skapa fred med
              automatkarbiner. Men det är alldeles nödvändigt att trupperna
              hörsammar den folkvalda afghanske presidentens vädjan: Kom och
              hjälp oss, så att vi efter 30 år av krig kan få lugnt i vårt land
              och börja bygga upp någonting igen i detta utomordentligt fattiga
              land.
            </seg>
            <seg n="fa49d9d3">
              Vi är ett antal länder, inklusive Sverige, som har hörsammat
              denna vädjan och sagt att vi ska göra en insats. Vi ska göra det
              som i högtidstalen brukar kallas för internationell solidaritet.
              Det tycker inte Hans Linde och Vänsterpartiet om. Jag kan bara
              beklaga det.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="c52cf275">
            11 § Svar på interpellation 2006/07:414 om FRA:s avlyssning och
            Integritetsskyddskommitténs betänkande
          </note>
          <note type="speaker" n="13cd9532">
            Anf. 51 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-743415c4b299f8ca-0" n="525f35ad" next="i-d81ae4ce0a628fa7-0">
            <seg n="cae578e3">
              Herr talman! Eva-Lena Jansson har frågat justitieministern om
              hon anser att lagförslaget om FRA:s signalspaning har beretts
              på ett tillfredsställande sätt och om statsrådet avser att ta
              några initiativ med anledning av de synpunkter som Lagrådet och
              remissinstanserna har lämnat.
            </seg>
            <seg n="0c5e2281">
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <note n="7d1bb8bd">
            Regeringen överlämnade den 8 mars propositionen En anpassad försvarsunderrättelseverksamhet
            (prop. 2006/07:63) till riksdagen. I propositionen redovisas alla
            ställningstaganden som har föranletts av remissinstansernas och
            Lagrådets synpunkter. Motionstid med anledning av propositionen
            löper till i morgon.
          </note>
          <u who="mikael_odenberg_5895f9" xml:id="i-d81ae4ce0a628fa7-0" n="525f35ad" prev="i-743415c4b299f8ca-0">
            <seg n="37cfef26">
              I interpellationen återger Eva-Lena Jansson delar av Lagrådets
              yttrande och anför det citerade som stöd för uppfattningen att
              lagförslaget skulle ha beretts på ett otillfredsställande sätt.
              Om Eva-Lena Jansson hade fortsatt att citera ur Lagrådets yttrande
              hade det tydligt framgått att så inte är fallet.
            </seg>
            <seg n="f3458bd9">
              Lagrådet kom till slutsatsen att det i det offentliga utredningsarbete
              som ligger till grund för förslagen finns ett omfattande material
              som belyser olika aspekter av Sveriges försvarsunderrättelseverksamhet.
              Enligt Lagrådets mening är detta material av tillräcklig omfattning
              och kvalitet för att kunna ligga till grund för lagstiftning på
              det område som förslaget behandlar. Jag har ingen anledning att
              göra någon annan bedömning än Lagrådet har gjort.
            </seg>
            <seg n="a29afe67">
              Vad slutligen gäller Integritetsskyddskommittén finns det anledning
              att påpeka för interpellanten att det faktiskt normalt inte ligger
              inom ramen för ett utredningsuppdrag att yttra sig över pågående
              lagstiftningsärenden. Inte heller Integritetsskyddskommittén har
              givits en sådan uppgift. Dess uppdrag handlar om att kartlägga
              och analysera befintlig lagstiftning som berör den personliga
              integriteten, att överväga om regeringsformens bestämmelse om
              skyddet för den personliga integriteten bör ändras samt att överväga
              om det vid sidan av befintlig lagstiftning behövs generellt tillämpliga
              bestämmelser till skydd för den personliga integriteten. Det är
              inte kommitténs uppgift att lämna förslag på varje särskilt område
              inom lagstiftningen.
            </seg>
            <seg n="a90f2480">
              Det finns alltså ingenting i uppdraget till Integritetsskyddskommittén
              som skulle ha gjort denna till en naturlig del av beredningsprocessen
              inför propositionen om en anpassad försvarsunderrättelseverksamhet.
              Jag kan anse att det snarare förhåller sig precis tvärtom, det
              vill säga att det är bra att regeringen nu tagit fram sina lagförslag
              på försvarsunderrättelseområdet så att dessa kan ingå i de viktiga
              överväganden om integritetsskyddet som kommittén ska göra i sitt
              slutbetänkande.
            </seg>
          </u>
          <note type="speaker" n="d5d00e11">
            Anf. 52 EVA-LENA JANSSON (s):
          </note>
          <u who="eva-lena_jansson_29fd87" xml:id="i-22b9ddfc201c74f9-3" n="21dd47e7">
            <seg n="d853cf2f">
              Herr talman! Jag ska läsa min fråga i sin helhet. Den finns inte
              med i svaret: Anser statsrådet att det senaste lagförslaget om
              FRA:s avlyssning av all tele- och datakommunikation till och från
              Sverige har beretts på ett tillfredsställande och rättssäkert
              sätt utifrån de ingrepp på medborgarnas personliga integritet
              som lagförslaget innebär och avser statsrådet att ta några initiativ
              med anledning av de synpunkter som Lagrådet och remissinstanserna
              lämnat?
            </seg>
            <seg n="7119849b">
              Jag ska läsa ett par citat från några av remissinstanserna.
            </seg>
            <seg n="45742bb5">
              Anders Eriksson, ordförande i Registernämnden säger så här: Om
              förslaget genomförs skulle Sverige vid internationell jämförelse
              komma att framstå som ett skräckexempel vad gäller rättssäkerhet
              och skydd för den personliga integriteten.
            </seg>
            <seg n="761085c4">
              Chefsjurist Lars-Åke Johansson på Säkerhetspolisen säger: Det
              är således fråga om en massiv telefonavlyssning och förslaget
              innebär en kränkning av enskilds integritet som vida överstiger
              den kränkning som förslagen om buggning och preventiva tvångsmedel
              sammantaget innebär.
            </seg>
            <seg n="10e92d65">
              Post- och telestyrelsen säger att det torde vara en väsentlig
              skillnad ur integritetssynpunkt mellan att avlyssna radiomeddelanden
              genom att passivt sätta upp en antenn i luften och att avlyssna
              ett meddelande genom att aktivt och fysiskt ta sig in i en operatörs
              kommunikationsnät. Det är märkligt att lägga denna skillnad i
              skyddsnivå till grund för att tillåta avlyssning i tråd.
            </seg>
            <seg n="6f34a0bc">
              Man är också från PTS tveksam och menar att det i dessa sammanhang
              inte går att tala om en inhemsk respektive utländsk trafik eftersom
              näten inte är uppbyggda på ett sådant sätt att en klar skiljelinje
              går att dra.
            </seg>
            <seg n="62f6abbc">
              Anledningen till att jag citerar dessa är att Integritetsskyddskommittén
              hade haft möjlighet att tycka till om lagförslaget. Mikael Odenberg
              tyckte inte att det var viktigt. Han säger att det är bättre att
              de får tycka till när man har stiftat lagen. Då blir frågan: Om
              man har stiftat en lag som Integritetsskyddskommittén kommer fram
              till innebär så stora ingrepp på den personliga integriteten att
              man måste riva upp samma lagförslag, var det inte dumt att inte
              redan från början lyssna på och ta till sig vad Integritetsskyddskommittén
              skulle kunna tänka sig?
            </seg>
            <seg n="753c1a23">
              Man ska kunna avlyssna och särskilja utländsk och svensk tele-
              och datakommunikation, sägs det. PTS konstaterar att man inte
              kan särskilja det.
            </seg>
            <seg n="0456452c">
              Min fråga till Mikael Odenberg är fortfarande: Anser ni verkligen
              att det har beretts på ett tillfredsställande och rättssäkert
              sätt utifrån de ingrepp på medborgarnas personliga integritet
              som lagförslaget innebär? Varför inte lyssna på Integritetsskyddskommittén
              innan man fattar beslut i lagärendet?
            </seg>
          </u>
          <note type="speaker" n="8f1bc7b8">
            Anf. 53 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-8ddf628cfa4aafb9-4" n="525f35ad">
            <seg n="e31b3177">
              Herr talman! Jag försökte svara på det i interpellationen. Det
              ingår inte i Integritetsskyddskommitténs uppdrag. Vi kan inte
              ha beredning av propositioner i riksdagen som bygger på att tillsatta
              utredningar ska handla i strid med de direktiv de har. Det finns
              ingenting i Integritetsskyddskommitténs direktiv som säger att
              man ska förhandsgranska kommande lagstiftning.
            </seg>
            <seg n="4b92589d">
              Syftet med den verksamheten är att man ska titta på befintlig
              lagstiftning för att se om den behöver kompletteras med generella
              bestämmelser till skydd för den personliga integriteten.
            </seg>
            <seg n="897261c8">
              Att ställa frågan om detta har beretts tillfredsställande är,
              med förlov sagt, lite konstigt när Lagrådet just har avlämnat
              ett yttrande som konstaterar att det är tillfredsställande berett
              och att det finns ett tillräckligt underlag i alla de frågor som
              tas upp.
            </seg>
            <seg n="b53a52d0">
              Jag kan gärna läsa högt ur Lagrådets yttrande, men det verkar
              lite fånigt eftersom det ingår i den proposition som vi har lämnat
              över och eftersom interpellanten har läst yttrandet och sedan
              använt en väldigt kreativ citatkonst ur yttrandet.
            </seg>
            <seg n="cac9f01a">
              Den kreativa citatkonsten fortsatte nu i interpellantens andra
              inlägg. Först beskrevs propositionens förslag på ett helt felaktigt
              sätt, nämligen som att det skulle handla om att avlyssna all post-
              och teletrafik i landet. Det är en fullständigt felaktig beskrivning.
            </seg>
            <seg n="5592e617">
              Det finns ingen proposition med någon som helst bäring på den
              privata eller personliga integriteten som har remitterats ut till
              ett så stort antal remissinstanser som den departementspromemoria
              som är en av flera gjorda utredningar och som har legat till grund
              för den här propositionen. Det är 95 olika remissinstanser varav
              52 myndigheter, 17 organisationer och 26 företag.
            </seg>
            <seg n="0a3df148">
              När man skickade ut departementspromemorian om tvångsmedel för
              att förebygga eller förhindra allvarlig brottslighet var det bara
              38 remissinstanser. Den utredning som föregick propositionen Hemlig
              rumsavlyssning remitterades till 40 remissinstanser.
            </seg>
            <seg n="f10344ec">
              Vi har remitterat ut den till 95 olika remissinstanser. Sanningen
              är att väldigt många av de remissinstanser som särskilt har att
              beakta den personliga integriteten var i sina remissvar positiva.
              Det gällde Justitiekanslern. Det gällde JO-ämbetet. Det gällde
              de tre största tingsrätterna, hovrätten över Skåne och Blekinge,
              kammarrätten i Jönköping. Det gällde Åklagarmyndigheten. Det gällde
              till och med den svenska sektionen av Amnesty International.
            </seg>
            <seg n="149f2072">
              Amnesty skrev så här: Amnesty International anser att remissen
              är en utredning som på ett mycket tillfredsställande sätt har
              gått igenom de problem som kan uppkomma vad gäller kränkning av
              fri- och rättighetsskyddet vid en anpassad försvars- och underrättelseverksamhet.
              Frågan om den personliga integriteten är central i denna utredning,
              men Amnesty anser att utredningen tar upp samtliga svåra uppgifter
              som ingår i den intresseavvägning som är aktuell.
            </seg>
            <seg n="73c706ee">
              Det är ett ganska hyggligt betyg.
            </seg>
            <seg n="c9b01d04">
              Jag har full förståelse för att man kan komma till olika slutsatser
              i sakfrågan. Man kan tycka att regeringens förslag är bra. Man
              kan tycka att regeringens förslag är dåligt. Man kan ha synpunkter
              på den avvägning som görs mellan en fungerande och effektiv försvarsunderrättelseverksamhet
              till skydd för Sverige, svenska medborgare och svenska intressen
              å ena sidan och skyddet för den personliga integriteten å andra
              sidan. Men att påstå att man skulle låta en utredning som har
              ett helt annat uppdrag förhandstitta på regeringens propositioner
              eller att hävda att den här propositionen saknar tillräckligt
              beredningsunderlag är, med förlov sagt, rent struntprat. För det
              har jag Lagrådets stöd.
            </seg>
          </u>
          <note type="speaker" n="839725b1">
            Anf. 54 EVA-LENA JANSSON (s):
          </note>
          <u who="eva-lena_jansson_29fd87" xml:id="i-22b9ddfc201c74f9-4" n="21dd47e7">
            <seg n="de7d9430">
              Herr talman! Jag tackar försvarsministern även för det svaret,
              även om jag inte riktigt delar hans uppfattning i frågan. Det
              har väl tydligt framgått, tycker jag.
            </seg>
            <seg n="f14a9832">
              Jag förstår fortfarande inte att man inte tar allvarligt på kritiken.
              Förra veckan hade Socialdemokraterna en offentlig hearing med
              bland andra Anders Eriksson från Registernämnden som fortfarande
              framför mycket stark kritik. Advokatsamfundet, som också deltog
              i hearingen, framförde också allvarlig kritik. De fick tyvärr
              inte delta som remissinstans under jullovet. Telia Sonera hade
              också en representant som framförde allvarlig kritik.
            </seg>
            <seg n="38ad809b">
              Att säga att alla har varit positiva vore väldigt naivt.
            </seg>
            <seg n="55dd1f5c">
              Justitiedepartementet, Beatrice Asks område, har också varit
              oerhört kritiskt och menar att man inte har utrett frågan där
              man särskiljer försvarsuppgifter från Justitiedepartementets uppgifter.
            </seg>
            <seg n="f5eb7512">
              En fråga som också berörs i propositionen är meddelarskyddet.
              Den som i publiceringssyfte sålunda kommunicerar med en utländsk
              tidningsredaktion eller ett utländskt radio- och tv-företag får
              därför som regel inte efterforskas av det allmänna. Hur säkerställer
              man det? Jag har inte kunnat läsa i propositionen hur man säkerställer
              att man inte avlyssnar några medier.
            </seg>
            <seg n="1c2cb026">
              Jag kanske inte har läst på samma sätt som Mikael Odenberg, men
              jag är i alla fall allvarligt bekymrad över den här frågan. Och
              jag tycker inte att jag får ett tillräckligt bra svar heller.
            </seg>
            <seg n="a23654d5">
              Du sade att jag möjligtvis hade citerat fel. Men följande står
              där: Lagrådet anser att det i och för sig funnits fog för att
              låta en granskning av kommittén ingå i beredningsunderlaget innan
              slutligt ställningstagande tas till om den nu föreslagna lagstiftningen
              bör komma till stånd, bl.a. för att den inte ska behöva ändras
              som följd av kommitténs arbete.
            </seg>
            <seg n="ae031597">
              Det är ju det jag anför. Tänk om kommittén kommer fram till att
              lagstiftningen inte är tillräckligt tillfredsställande utan faktiskt
              behöver rivas upp. Man hade faktiskt kunnat ge kommittén ett annat
              uppdrag också. Det hade varit möjligt för regeringen. Men det
              vill man inte. Man har bråttom, och jag är oerhört bekymrad över
              att denna diskussion förs som om det inte vore något problem alls
              att avlyssna all data- och telekommunikation till och från Sverige.
            </seg>
          </u>
          <note type="speaker" n="441c0861">
            Anf. 55 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-8ddf628cfa4aafb9-5" n="525f35ad">
            <seg n="f65fba7d">
              Herr talman! Interpellationsinstitutet är ett viktigt inslag
              i riksdagens kontrollmakt. Men jag tror interpellanten har blandat
              ihop kontrollmakten med lagstiftningsmakten. Det ligger en proposition
              på riksdagens bord, och motionstiden går ut i morgon. Det vore
              väl mer konstruktivt om Eva-Lena Jansson satt på sitt tjänsterum
              och skrev en motion och framförde alla dessa synpunkter, så att
              de kan omhändertas av försvarsutskottet och av riksdagen i det
              lagstiftningsarbete som nu pågår.
            </seg>
            <seg n="2fea92f8">
              Jag hörde Eva-Lena Janssons citat. Och jag ska läsa upp resten
              av det som står, efter det att Lagrådet säger att det i och för
              sig har funnits fog för att låta en granskning av kommittén ingå
              i beredningsunderlaget innan slutligt ställningstagande tas, och
              så vidare.
            </seg>
            <seg n="3eed8669">
              Där står följande: Det bör dock framhållas att den nu föreslagna
              lagstiftningen tar sikte på försvarsunderrättelseverksamhet som
              skall bedrivas till stöd för svensk utrikes-, säkerhets- och försvarspolitik
              samt i övrigt för kartläggning av yttre hot mot landet, där verksamheten
              endast får avse utländska förhållanden och en sökning endast om
              synnerliga skäl föreligger får direkt avse en viss fysisk person.
              Frågan är således, som nämnts ovan, inte om några straffprocessuella
              åtgärder riktade direkt mot enskilda inom parentes sagt det som
              Integritetsskyddskommittén framför allt håller på med utan snarare
              verksamhet riktad mot företeelser i vår omvärld av betydelse för
              Sveriges säkerhetspolitik. Frågor som har samband härmed har under
              flera år med ett brett remissförfarande behandlats direkt eller
              indirekt i det offentliga utredningsarbete som ligger till grund
              för lagrådsremissens lagförslag. Det finns således ett omfattande
              material på området som belyser olika aspekter av Sveriges försvarsunderrättelseverksamhet.
            </seg>
            <seg n="42123c30">
              Enligt Lagrådets mening är det material som finns också av tillräcklig
              omfattning och kvalitet för att kunna ligga till grund för lagstiftning
              på det område som lagrådsremissen behandlar, även om det naturligtvis
              kan finnas utrymme för olika uppfattningar beträffande materialets
              fullständighet, aktualitet och relevans i olika frågor.
            </seg>
            <seg n="68681ce7">
              Jag tycker att det är ett ganska klart ställningstagande från
              Lagrådets sida. Och, återigen, har det aldrig föresvävat regeringen
              att man som ett led i beredningen av en proposition plötsligt
              skulle skicka i väg någon sorts underlagsmaterial till en statlig
              parlamentarisk utredning som håller på med någonting helt annat,
              nämligen att kartlägga befintlig lagstiftning i syfte att se om
              det behövs en komplettering i form av generella integritetsskyddsbestämmelser
              och som ska titta på om man ska göra en ändring av integritetsskyddsreglerna
              i regeringsformen.
            </seg>
            <seg n="d35324e5">
              Då är det, precis som jag sade i interpellationssvaret, tvärtom,
              att det underlättar för Integritetsskyddskommittén om den vet
              vad regeringen vill göra på detta område. Då får den ett bredare
              beslutsunderlag.
            </seg>
            <seg n="72f0e178">
              Då säger interpellanten att alla inte har varit positiva. Nej,
              alla har inte varit positiva. Alla är inte positiva. Men hela
              beredningsarbetet har gått ut på att omhänderta alla de synpunkter
              som Lagrådet framförde det har vi gjort till punkt och pricka
              och andra synpunkter och konstruktiva invändningar som har framförts
              från olika remissinstanser. Hela beredningsarbetet har gått ut
              på att förstärka integritetsskyddet i den lagstiftning som inte
              handlar om att avlyssna all telefon- och datatrafik. Så vi har
              tagit allvarligt på kritiken.
            </seg>
            <seg n="4fd5c942">
              Det är inte heller så att vi har haft bråttom. Jag har inte hittat
              på det här, Eva-Lena Jansson. Jag har ärvt det av Thomas Bodström
              och Leni Björklund och den gamla regeringen som höll på med detta
              i över två år. Vi har gjort någonting åt det. Vi har med hörande
              av Lagrådet, efter att ha lyssnat på remissinstanserna, tagit
              fram förslag som enligt Lagrådets mening innehåller en godtagbar
              balans mellan önskemålet om en fungerande försvarsunderrättelseverksamhet
              till skydd för Sverige och svenska folket å ena sidan och kraven
              på ett bra skydd för den personliga integriteten å den andra sidan.
            </seg>
          </u>
          <note type="speaker" n="a0fca3da">
            Anf. 56 EVA-LENA JANSSON (s):
          </note>
          <u who="eva-lena_jansson_29fd87" xml:id="i-22b9ddfc201c74f9-5" n="21dd47e7">
            <seg n="75015cb9">
              Herr talman! Tack, Mikael Odenberg, för att du recenserar min
              möjlighet och min rätt att som riksdagsledamot ställa interpellationer
              i riksdagen. Jag förbehåller mig den rätten så länge detta finns
              som ett instrument, och jag kommer att fortsätta att ställa interpellationer
              oavsett hur många propositioner som regeringen avser att lägga
              fram.
            </seg>
            <seg n="270d7cb5">
              Av diskussionen framgår det att regeringen inte tycker att det
              är lika viktigt med personlig integritet som jag tycker.
            </seg>
            <seg n="1f99b5fe">
              Mikael Odenberg svarar att han anser att det snarare förhåller
              sig precis tvärtom och att det är bra att regeringen har tagit
              fram sitt lagförslag så att detta kan ingå vid de viktiga överväganden
              om integritetsskydd som kommittén ska göra i sitt slutbetänkande.
              Han visar då att han är beredd att kasta ut barnet med badvattnet,
              som man brukar säga, det vill säga att Integritetsskyddskommittén
              kan komma till en helt annan slutsats.
            </seg>
            <seg n="335f9b95">
              Jag kan inte säga att jag tycker att detta är positivt, och jag
              tror att det är många som gärna vill diskutera avlyssningsförslaget.
            </seg>
            <seg n="58e4e4e8">
              Låt mig påminna om att det har förekommit många diskussioner
              om att den tidigare regeringen hade att hantera detta förslag.
              Jag vill också påminna om att man stoppade förslaget, och det
              tycker jag var klokt. Det finns ibland saker som vi måste överväga.
              Och vi måste fundera på vart dessa steg tar oss när vi sätter
              upp kameror, när vi tillåter buggning, när vi tillåter avlyssning
              och i dessa fall när man inte ens behöver gå till domstol för
              att avlyssna. Jag måste därför erkänna att jag är bekymrad över
              utvecklingen och att jag inte tycker om den.
            </seg>
          </u>
          <note type="speaker" n="0c052310">
            Anf. 57 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-8ddf628cfa4aafb9-6" n="525f35ad">
            <seg n="fc13dace">
              Herr talman! Jag tar inte ifrån Eva-Lena Jansson rätten att skriva
              vilka interpellationer hon vill. Men jag tycker möjligen att det
              är lite oprofessionellt att använda det som ett uttryck för riksdagens
              kontrollmakt till att försöka föregripa en ärendedebatt i ett
              lagstiftningsärende, en ärendedebatt som kommer senare i vår när
              försvarsutskottet har behandlat den proposition som ligger på
              riksdagens bord och där motionstiden går ut i morgon.
            </seg>
            <seg n="ad876d16">
              Samma sammanblandning gör Eva-Lena Jansson sig skyldig till när
              hon säger att vi ska involvera Integritetsskyddskommittén i propositionsarbetet.
              Jag har sagt det två gånger tidigare, och jag säger det gärna
              en tredje gång, nämligen: Det finns ingenting i Integritetsskyddskommitténs
              uppdrag som skulle göra den till ett lämpligt eller naturligt
              led i beredningen av regeringens proposition om en anpassad försvarsunderrättelseverksamhet.
              Det finns ingenting. Och följaktligen har den inte heller gjorts
              till ett led.
            </seg>
            <seg n="3c7f0d92">
              Däremot finns det ett mycket omfattande beredningsunderlag i
              form av två offentliga utredningar och en departementspromemoria.
              Denna departementspromemoria har dessutom inkluderat juridiska
              storheter som tidigare justitiekanslerer och andra. Det har alltså
              inte bara varit ett arbete som har bedrivits av Försvarsdepartementets
              tjänstemän.
            </seg>
            <seg n="779c1f10">
              Det är sant att den gamla regeringen inte lyckades få frågan
              av bordet. Vi har lyckats få frågan av bordet. Och hela regeringen
              står naturligtvis bakom förslaget.
            </seg>
            <seg n="c705e8eb">
              Jag upprepar ännu en gång: Förslagen i propositionen om en anpassad
              försvarsunderrättelseverksamhet handlar inte om att kontrollera
              och övervaka svenska medborgare. Just därför är liknelserna med
              det regelverk som gäller för polisiär övervakning, domstolsprövning
              i förhand, inte relevant. Försvarsunderrättelseverksamheten riktar
              sig utåt mot utländska förhållanden och mot utländska hot mot
              Sverige och försöker att kartlägga och identifiera sådana i tillräckligt
              god tid. Hela propositionsarbetet har gått ut på att finna det
              som interpellanten efterlyser, nämligen en godtagbar avvägning
              mellan effektivitet i denna verksamhet å ena sidan och skydd för
              den personliga integriteten å den andra sidan. Vi har funnit en
              avvägning som Lagrådet har funnit bra och godtagbar. Jag hoppas
              att riksdagen ska finna detsamma.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="15849d29">
            12 § Svar på interpellation 2006/07:421 om ett miljöledningssystem
            för hela Försvarsmakten
          </note>
          <note type="speaker" n="1d0fee48">
            Anf. 58 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-8ddf628cfa4aafb9-7" n="525f35ad">
            <seg n="e605348b">
              Herr talman! Peter Rådberg har frågat mig
            </seg>
            <seg n="73145c29">
              Regeringen uppdrog i slutet av 1990-talet åt Försvarsmakten att
              fortsätta att genomföra sin miljöpolicy så att ett miljöledningssystem
              kunde vara infört i hela organisationen senast år 2000. I regleringsbrevet
              för 1999 preciserades uppdraget. Miljöledningssystemet skulle
              uppfylla minst kraven enligt standarden ISO 14001 kompletterat
              med kraven på offentlig miljöredovisning enligt EU-standarden
              EMAS. Tidpunkten för införandet ändrades senare till 2001, och
              i årsredovisningen för 2001 redovisade Försvarsmakten att systemet
              hade införts.
            </seg>
            <seg n="f19ace71">
              Miljöledningssystemet omfattar hela myndigheten och undantar
              inte Försvarsmaktens ledning. Systemet innebär att miljöarbetet
              utvecklas kontinuerligt. Efter genomförd miljöutredning och en
              fastlagd miljöpolicy planeras mål och åtgärder. Dessa leder i
              sin tur till uppdrag och genomförande, varefter den genomförda
              verksamheten utvärderas. Med utvärderingen som grund revideras
              miljöpolicy, mål och åtgärder. Det sker således en sådan fortlöpande
              modernisering och anpassning av miljöarbetet som interpellanten
              efterlyser.
            </seg>
            <seg n="9113fccf">
              Avslutningsvis vill jag understryka att ett miljöledningssystem
              är en metod för att utveckla miljöarbetet och inte ett mål. Överbefälhavaren
              är som myndighetschef ansvarig för att arbetet bedrivs i enlighet
              med regeringens anvisningar i regleringsbrev och myndighetsinstruktion.
              Däri ingår att Försvarsmakten återrapporterar sitt miljöarbete
              till regeringen i årsredovisningen. Några ytterligare ålägganden
              är därför inte motiverade.
            </seg>
          </u>
          <note type="speaker" n="32832461">
            Anf. 59 PETER RÅDBERG (mp):
          </note>
          <u who="peter_radberg_0a5fb2" xml:id="i-7d342c3de2a07436-0" n="68a22bd8">
            <seg n="e407df5b">
              Herr talman! Jag får tacka för svaret från försvarsministern.
            </seg>
            <seg n="f3360d93">
              Jag hade faktiskt i sådana här sammanhang förväntat mig en lång
              lista över åtgärder som Försvarsmakten vidtagit och över vad man
              kommer att göra. Men det fick jag inte.
            </seg>
            <seg n="1ceccd9b">
              Jag säger ungefär som i en debatt här för ett par gånger sedan,
              nämligen att jag kanske har lite fler frågor än de svar jag fått.
            </seg>
            <seg n="f828f1f2">
              Det är helt uppenbart att Försvarsmakten har en mycket lång väg
              att vandra för att uppfylla de krav som vi i dag ställer på ett
              robust miljösystem.
            </seg>
            <seg n="13f6323a">
              Min fråga 2, Mikael Odenberg, gällde miljöledningssystemet och
              dess modernisering så att det är anpassat till insatsförsvarets
              behov.
            </seg>
            <seg n="b67b302d">
              Att försvaret har ett miljöledningssystem innebär inte att man
              är bra på att driva miljöfrågor inom försvaret. Man kan ju egentligen
              låta försvarets bilar köra på vanlig bensin och ha som mål att
              i en framtid bli bättre. Det räcker för att ha ett miljöledningssystem.
              Men jag är också lite intresserad av att höra hur långt försvaret
              har kommit.
            </seg>
            <seg n="40d8a8f0">
              Jag fick själv gå in och titta lite grann på er hemsida och försöka
              leta fram lite fakta. Under Försvarsmakten, bil. 5, i ert regleringsbrev
              finns det lite intressanta saker. Det är ungefär två sidor. Där
              har ni ett ambitiöst mål, får jag säga, för er verksamhet. I och
              för sig skyller ni, till och med vid två tillfällen i det här
              brevet, på bristande personalresurser. Men ni säger att Försvarsmaktens
              arbete rörande begränsning och användning av fossila bränslen
              sker kontinuerligt. Vackra ord som man hör i sådana här sammanhang
              är att det är en kontinuerlig process. Men egentligen talar man
              inte om vad man har gjort.
            </seg>
            <seg n="b658f41f">
              En åtgärd är den förändring av Försvarsmaktens fordonspark som
              har skett enligt miljöbilsförordningen, skriver ni. Det som står
              där är faktiskt bra, tycker jag.
            </seg>
            <seg n="ed87906d">
              Ni säger också att det med befintlig teknik är möjligt att gå
              över till förnybara bränslen inom vissa användningsområden. Jag
              kan bara buga och säga att det är jättebra.
            </seg>
            <seg n="1eddfef9">
              Men det jag är kritisk mot är att ni inte anger några tidsramar.
              Ni säger bara att det här är möjligt. Jag vore tacksam om försvarsministern
              kunde utveckla det här lite mer.
            </seg>
            <seg n="4ee795b6">
              I mars förra året var det en övning, som Mikael Odenberg säkert
              känner till, med över 600 militära fordon i ett område från Kungsholmen
              och Östermalm ned till Norrköping och Linköping. Under de två
              veckor som övningen pågick förbrukades 400 000 liter diesel och
              150 000 liter bensin. Men inte en enda droppe av förnybara drivmedel
              ingick i övningen. Inte heller fanns det någon beräkning av övningens
              miljö- och klimatpåverkan. En sådan lyste med sin frånvaro.
            </seg>
            <seg n="159cfc84">
              De ansvariga kallar här klimatfrågan för en detalj. De har listat
              sin stadsjeepssatsning som en miljöåtgärd och har som enda krav
              på bilar som hyrts att det ska vara bilar av årsmodell 2000 eller
              yngre.
            </seg>
            <seg n="febbb680">
              Det här visar hur tandlöst försvarets miljökrav är när man väl
              kommer till skott.
            </seg>
            <seg n="b4243e82">
              Jag får hoppa lite grann i texten eftersom talartiden rinner
              i väg. Lite längre ned i försvarsministerns svar står det att
              miljöarbetet utvecklas kontinuerligt, som tidigare sagts. Men
              Mikael Odenberg, du säger ingenting om hur långt ni har kommit
              och om hur miljöarbetet har utvecklats. Jag skulle vilja ha ett
              kort svar om det.
            </seg>
            <seg n="69990f75">
              Vidare säger du i svaret: Efter genomförd miljöutredning och
              en fastlagd miljöpolicy planeras mål och åtgärder. Vilka är de
              mål som du, Mikael Odenberg, pratar om, och hur ser miljöpolicyn
              ut? Du säger också att det sker en fortlöpande modernisering och
              anpassning av miljöarbetet. Jag vore tacksam om jag kunde få ett
              litet svar på den typen av frågor.
            </seg>
          </u>
          <note type="speaker" n="55d8583a">
            Anf. 60 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-8ddf628cfa4aafb9-8" n="525f35ad">
            <seg n="5e2c76df">
              Herr talman! Jag är en konstig filur som försöker svara på de
              frågor som jag får i interpellationer. Samtidigt försöker jag
              undvika att svara på frågor som inte är ställda. Jag har svarat
              på de ganska kvantitativa frågor, på de formfrågor, som interpellanten
              har ställt men inte gett mig in på kvalitativa bedömningar. Det
              beror i huvudsak på att interpellanten inte frågar om det.
            </seg>
            <seg n="355a5f0e">
              Däremot säger interpellanten Peter Rådberg att även han anser
              att Försvarsmakten har en ganska hygglig historik när det gäller
              miljöarbete och miljöledningsarbete och att man var tidigt ute.
              Om detta kan nog Peter Rådberg mycket mer än jag; det ska jag
              villigt erkänna.
            </seg>
            <seg n="61426bbb">
              Det är också lite paradoxalt här. Skälet till att man låg så
              väl framme var ju att den militära enheten på Försvarsdepartementet
              tillsammans med det amerikanska försvarsdepartementet under mitten
              av 1990-talet utarbetade en handbok med miljöriktlinjer för militärsektorn.
              Det skedde inom ramen för en Natomiljökommitté. Syftet med den
              handboken var att visa hur ett strukturerat miljöarbete kan bedrivas
              inom det militära försvaret. Den fick stort genomslag internationellt
              och var på många sätt en föregångare till det militära försvarets
              arbete med att sedan införa ett miljöledningssystem.
            </seg>
            <seg n="4aeb95dc">
              I svaret pekar jag på vissa felaktigheter som Peter Rådberg för
              fram i interpellationen, bland annat påståendet att det miljöledningssystem
              man har inte gäller hela Försvarsmakten, att någon del av ledningen
              liksom är undantagen. Så är alltså inte fallet. Det hindrar inte
              att väldigt mycket mer så är det säkert kan göras. Det är möjligt
              att Försvarsmakten inte lika tydligt som för några år sedan ligger
              i framkanten i miljöarbetet. Utvecklingen har dock väldigt lite
              med formen att göra, och det är formen som interpellanten har
              tagit upp.
            </seg>
            <seg n="468ad536">
              Inte heller är det korrekt att som, tror jag, hävdas i interpellationen
              Försvarsmaktens miljöpolicy inte på något sätt ändrats sedan den
              första gången beslutades år 1996. Tvärtom har nyligen en ny miljöutredning
              gjorts. Den i sin tur har lett fram till nya sektorsmål och också
              till en vision för försvarssektorn. Försvarsmakten har där ett
              samordningsansvar i förhållande till övriga militära myndigheter.
            </seg>
            <seg n="879f66dd">
              Jag utesluter inte att det finns mycket mer att göra på det här
              området, och då får vi väl göra det. Men då blir det en annan
              interpellationsdebatt.
            </seg>
          </u>
          <note type="speaker" n="ccf93009">
            Anf. 61 PETER RÅDBERG (mp):
          </note>
          <u who="peter_radberg_0a5fb2" xml:id="i-7d342c3de2a07436-1" n="68a22bd8">
            <seg n="b37e3d9c">
              Herr talman! Jag kan läsa högt här när det gäller fråga 2: Avser
              försvarsministern att verka för att Försvarsmaktens miljöledningssystem
              moderniseras så att det är anpassat till insatsförsvarets behov?
            </seg>
            <seg n="9574c607">
              Lite underförstått: Vad har ni gjort när det gäller den frågan?
              Jag förstår att miljön inom försvaret kanske inte är Mikael Odenbergs
              bästa gren. Men försvaret har väl också att i förhållande till
              vårt samhälle ta sitt ansvar när det gäller att förbättra miljön.
              Det skulle vara väldigt bra att veta vilka miljömål som Försvarsmakten
              har under de kommande trefem åren. Det är ungefär en del av det
              som ligger i fråga 2.
            </seg>
            <seg n="2eeb7f44">
              När det gäller fråga 3 säger du att återrapportering sker från
              Försvarsmakten till regeringen. Men i sådana här sammanhang är
              det ganska vanligt att återrapportera också till Naturvårdsverket
              det är faktiskt brukligt i sådana här sammanhang och inte bara
              till regeringen.
            </seg>
            <seg n="86837f23">
              Det finns många olika delar inom Försvarsmakten, och ett exempel
              är Kustbevakningen. Skickar Kustbevakningen sin miljöpolicy till
              Naturvårdsverket så att de kan kolla detta? Det ligger i de här
              frågorna. Förvarsministern gör det väldigt enkelt för sig genom
              att svara på detta sätt och inte gå in på en enda del av dessa
              viktiga frågor.
            </seg>
            <seg n="d8a9324b">
              Herr talman! Mina frågor kvarstår. Har försvarsministern några
              miljömål för Försvarsmakten under de kommande åren? Du kan väl
              säga någonting. Och sker återrapporteringen också till Naturvårdsverket,
              viket är brukligt i sådana här sammanhang?
            </seg>
          </u>
          <note type="speaker" n="6d6d4398">
            Anf. 62 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-8ddf628cfa4aafb9-9" n="525f35ad">
            <seg n="a489e60f">
              Herr talman! Det är svårt att komma längre. Jag menar att utvecklingen
              av Försvarsmaktens miljöarbete har väldigt lite att göra med formen
              för redovisningen av arbetet.
            </seg>
            <seg n="5f3c992f">
              Peter Rådbergs andra fråga gällde vad vi ska ta för initiativ
              för att anpassa miljöarbetet till det nya insatsförsvaret. Mitt
              svar är att miljöarbetet är en kontinuerligt pågående process
              där man sätter mål, anpassar sig efter dem, utvärderar och sedan
              sätter nya mål.
            </seg>
            <seg n="158d0890">
              Jag kan efter debatten lämna över en annan bilaga som handlar
              om försvarssektorns miljömål 20072011 till Peter Rådberg. Det
              är ett dokument som är framtaget i samarbetet mellan Försvarsmakten,
              FMV, Försvarshögskolan, FRA, FOI och Fortifikationsverket. Man
              försöker där att på olika sätt bryta ned de mål som angavs i regeringens
              miljömålsproposition. På olika områden försöker man att sätta
              sektorsmål för miljöarbetet och på ett brett sätt bilda en bas
              för hur varje myndighet för sig kan gå vidare för att leva upp
              till de krav som ställs.
            </seg>
            <seg n="d49538a4">
              Det sker en återrapportering. Vi gör det inte till det överordnade
              för Försvarsmaktens miljöarbete, men det sker en kontinuerlig
              återredovisning. Jag föreslår att Peter Rådberg också tar del
              av den årsredovisning som Försvarsmakten nyligen avgav.
            </seg>
          </u>
          <note type="speaker" n="5eee0627">
            Anf. 63 PETER RÅDBERG (mp):
          </note>
          <u who="peter_radberg_0a5fb2" xml:id="i-7d342c3de2a07436-2" n="68a22bd8">
            <seg n="d8ee9bd0">
              Herr talman! Jag får tacka försvarsministern. Han verkar vara
              lite positiv i alla fall, och han försöker ta till sig detta stora
              problem som vi alla, även Försvarsmakten, delar.
            </seg>
            <seg n="a775de65">
              Jag tar den bollen och hoppas att vi kan försöka hitta någon
              lösning och att Försvarsmakten försöker hitta någon lösning på
              detta problem.
            </seg>
            <seg n="e99b8e8a">
              Jag hittade som sagt en bil. 5 från Försvarsmakten, och där står
              det väldigt mycket bra saker. Jag erkänner detta. Problemet är
              dock att det är väldigt lätt att skriva vad man har som mål och
              vad man ska verka för. Jag vill se lite mer konkret vad Försvarsmakten
              har gjort och vilka mål ni har. Ni måste väl ha någon form av
              procentsatser till exempel att 10 eller 20 procent av fordonen
              ska vara miljöanpassade inom ett visst antal år så att man åtminstone
              kan följa utvecklingen. Det finns inte en rad om detta, utan det
              är bara vackra ord!
            </seg>
            <seg n="a29a9bc7">
              Jag kan tycka att det är helt okej, men det vore väldigt bra
              om Försvarsmakten också tog ett lite större ansvar. Det behövs
              för att ni ska bli trovärdiga i denna debatt. Det är ju väldigt
              viktigt. Även försvaret måste bli trovärdigt i denna miljödebatt,
              vilket ni inte har varit globalt sett. På den punkten är ni ju
              en miljöförstörare. Går vi tillbaka 20 år och tittar på vad ni
              har släppt ut ser man att ni inte får några bra betyg. Ni har
              alltså mycket att bevisa.
            </seg>
            <seg n="0e1bc95a">
              Jag tar ändå tag i bollen du skickar och hoppas att det blir
              något bra av detta så småningom.
            </seg>
          </u>
          <note type="speaker" n="3e1fc942">
            Anf. 64 Försvarsminister MIKAEL ODENBERG (m):
          </note>
          <u who="mikael_odenberg_5895f9" xml:id="i-8ddf628cfa4aafb9-10" n="525f35ad">
            <seg n="b56caaa7">
              Herr talman! Jag noterar att Peter Rådberg väldigt tydligt vänder
              sig till Försvarsmakten. Han uttrycker vad man måste bli bättre
              på, och han hänvisar till det som står i bil. 5, som är en bilaga
              till Försvarsmaktens årsredovisning. Han säger att det är bra
              men att det är väldigt mycket vackra ord; han undrar hur man ska
              veta att det blir något av detta och vad det är Försvarsmakten
              vill göra.
            </seg>
            <seg n="f3b15b80">
              Jag vill bara påminna Peter Rådberg om att jag är försvarsminister
              och inte överbefälhavare. Jag är inte myndighetschef för Försvarsmakten
              och har inte till uppgift att svara för den. Däremot är Försvarsmakten
              en av elva myndigheter under det departement som jag är satt att
              leda. Jag vidgår gärna att Försvarsmakten naturligtvis är väldigt
              viktig.
            </seg>
            <seg n="a7d899f7">
              Om vår försvarsmakt används är verksamheten inte särskilt miljövänlig,
              för den handlar i huvudsak om att sprida död och förintelse omkring
              sig. Men jag vidgår gärna att det i fred naturligtvis är viktigt
              eftersom Försvarsmakten är Sveriges största statliga myndighet
              att man tar in miljöaspekter och beaktar dem på olika sätt.
            </seg>
            <seg n="5879ef62">
              Hur många fordon som ska miljöanpassas är ärligt talat mer en
              typ av frågor som bör riktas till Försvarsmakten som myndighet.
              Peter Rådberg har ju som ledamot av försvarsutskottet alla möjligheter
              att ställa den typen av frågor.
            </seg>
            <seg n="036b94d4">
              Jag försöker inte svära mig fri från att regeringen naturligtvis
              också har ett ansvar för att alla myndigheter inklusive Försvarsmakten
              är aktiva i detta arbete och att det inte glöms bort för att annat
              prioriteras högre. Våra instrument för detta är budgetproposition
              och regleringsbrev. Jag ska se till att vi har en tydlig miljöprofil
              i våra regleringsbrev även framgent.
            </seg>
            <seg n="ea832243">
              Sedan får Peter Rådberg hjälpa till att ställa kontrollfrågor
              till Försvarsmakten i försvarsutskottets löpande arbete.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="cdecf07e">
            13 § Svar på interpellation 2006/07:386 om kommunernas förutsättningar
            att ta emot flyktingar
          </note>
          <note type="speaker" n="e6f57770">
            Anf. 65 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_fae1bc" xml:id="i-95f08eb0a1aa4a84-0" n="8518b4e8">
            <seg n="9e154ee6">
              Herr talman! Mats Pertoft har frågat mig om jag är beredd att
              höja introduktionsersättningen till de kommuner som tar emot nyanlända
              flyktingar.
            </seg>
            <seg n="387cba3b">
              Jag utgår från att Mats Pertoft menar den statliga schablonersättningen
              till kommunerna för flyktingmottagande. Den 13 mars besvarade
              jag tre interpellationer på motsvarande tema. Det jag tog upp
              i det svaret kan i stora delar gälla även för besvarandet av Mats
              Pertofts interpellation. Jag ger därför här ett mer kortfattat
              svar.
            </seg>
            <seg n="1d1493fd">
              Det finns skäl att anta att antalet flyktingar blir på samma
              nivå som 2006 eller till och med högre under de närmaste åren.
              Det kommer att innebära fortsatta påfrestningar när det gäller
              kommunernas mottagningskapacitet. Jag vill understryka igen att
              det är ett nationellt ansvar att de personer som på grund av skyddsbehov
              får uppehållstillstånd ges bra förutsättningar för en snabb etablering
              i det svenska samhället. Osäkra boendesituationer och koncentration
              till vissa områden kan försvåra etableringen. Det är därför viktigt
              att alla kommuner, oavsett politiskt majoritetsförhållande, medverkar
              till att bereda plats för asylsökande som får uppehållstillstånd.
              Inte minst kommuner i regioner med en bra arbetsmarknad och god
              efterfrågan på arbetskraft måste medverka i flyktingmottagandet.
            </seg>
            <seg n="cb55dc00">
              När det gäller ersättningen till kommunerna var riksdagen enig
              om, utöver den tillfälliga ersättningen för 2006, att schablonersättningen
              per individ också skulle höjas från och med 2007 med mer än vad
              som motsvarade kostnadsutvecklingen. Så har också skett för att
              i ett längre perspektiv ge kommunerna högre ersättning.
            </seg>
            <seg n="736559da">
              Inom Regeringskansliet bereds för närvarande direktiv för en
              utredning om effektivare insatser och incitament för att påskynda
              arbetsmarknadsetableringen för nyanlända invandrare. Utgångspunkter
              för en sådan översyn är bland annat att individen ska ha möjlighet
              att göra egna val och ges incitament att snabbt etablera sig på
              arbetsmarknaden och lära sig det svenska språket. Inom ramen för
              utredningsuppdraget kommer frågan om ersättningen till kommunerna
              att behandlas.
            </seg>
          </u>
          <note type="speaker" n="0db7a642">
            Anf. 66 MATS PERTOFT (mp):
          </note>
          <u who="mats_pertoft_eb413b" xml:id="i-0c4d52ae3b110369-0" n="439a06c4">
            <seg n="23f8ea98">
              Herr talman! Jag tackar så mycket för svaret från integrationsministern.
              Jag håller helt med om att vi har en unik situation. Vi kommer
              med största sannolikhet att ta emot väldigt många flyktingar i
              Sverige under detta år. Med tanke på den politiska situationen
              i Irak ska vi faktiskt vara stolta över att vi kan ge skydd för
              människor som flyr från våld och krigstillstånd. Just därför ställer
              jag frågan. Som boende i Södertälje kommun där vi tar emot väldigt
              många flyktingar från Irak ser jag problemen framför mig.
            </seg>
            <seg n="e510f046">
              Det är naturligtvis positivt att riksdagen var så enig om att
              höja introduktionsersättningen även permanent från och med 2007
              och inte bara tillfälligt till 2006. Miljöpartiet var ju starkt
              pådrivande i den frågan. Men i dag ser vi att detta inte räcker.
              Utredning efter utredning visar att detta inte täcker kostnaderna.
              90 procent av introduktionsersättningen går till socialbidrag
              eller direkt introduktionsersättning till de nyanlända.
            </seg>
            <seg n="613b3d44">
              Det finns inte tillräckligt med resurser kvar i kommunerna för
              att ge dem det positiva mottagandet, svenska kunskaper och den
              väg in i det svenska samhället och arbetslivet som de behöver.
              Det är då jag blir orolig. Samtidigt är jag orolig över att detta
              ger föga incitament för de kommuner som i dag inte tar emot flyktingar
              att ändra sin hållning. Om man måste ändra sin hållning samtidigt
              som undersökning efter undersökning visar att det kostar mer än
              vad man får från staten att ta emot nyanlända flyktingar ökar
              knappast benägenheten. Då kommer kommuner som Södertälje, Botkyrka,
              Malmö och Göteborg att fortsätta att vara de orter där man tar
              emot flest. Det kommer att belasta dessa kommuner, och det ger
              också en svår situation i dessa kommuner med starka risker för
              debatter om främlingsfientlighet och annat när olika resurser
              måste slåss med varandra.
            </seg>
            <seg n="baca5a8a">
              Ministern öppnar ändå lite grann för detta i slutet av sitt svar
              där hon säger att det pågår en utredning i dag om dessa frågor.
              Är ministern beredd att driva frågan att kommunerna ska få en
              högre ersättning när de tar emot flyktingar för att klara den
              stora anstormningen i år och att klara den framöver också och
              skapa det incitament, den morot, som vi behöver för att fler kommuner
              i Sverige ska ta sitt ansvar och ta emot flyktingar? Det är inte
              konstigt om kommunerna nekar.
            </seg>
            <seg n="575c23dc">
              Vi kan ha politiska och moraliska synpunkter på detta, och jag
              är den första som tycker att alla kommuner borde göra sin plikt
              och ta emot flyktingar, öppna sina dörrar. Absolut. Tyvärr är
              det ofta ganska välbärgade kommuner dessutom som säger nej. Om
              man inte vill arbeta med tvångsåtgärder behövs det faktiskt morotssystem
              som fungerar. Hur långt är den nuvarande regeringen beredd att
              gå i denna fråga?
            </seg>
          </u>
          <note type="speaker" n="a0402342">
            Anf. 67 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-862cea3b00496cf9-0" n="25d971df">
            <seg n="2585feea">
              Herr talman! Under mina resor runt om i landet, inte minst i
              många av landets skolor, får jag ofta frågan: Varför bosätter
              sig invandrarna tillsammans? Blir det då inte mycket svårare att
              komma in i det svenska samhället?
            </seg>
            <seg n="585f754e">
              Svaret på det är egentligen tvådelat. Det första är väldigt enkelt.
              Det är en mänsklig drift. När man flyttar till ett annat land
              flyttar man ofta till det område där väldigt många människor från
              det egna hemlandet bor. Man har en språklig och kulturell samhörighet.
              Det är inte konstigare än att väldigt många människor som utvandrade
              från Sverige hamnade i så kallade svenskkolonier. Svenskar som
              i dag flyttar till exempel till Spanien hamnar i så kallade svenskkolonier
              med svenska kyrkor, svenska skolor med mera. Till och med bidrar
              Sverige ibland till att driva skolor i andra delar av världen,
              så kallade svenskskolor.
            </seg>
            <seg n="e8ba7eb0">
              Det är det första skälet. Det är en naturlig mänsklig drift,
              man dras till varandra.
            </seg>
            <seg n="7d190d12">
              Men det är tyvärr inte det enda skälet. Det andra skälet, som
              inte är fullt lika positivt, är naturligtvis att inte alla kommuner
              i vårt land tar emot flyktingar. Det finns ett antal kommuner
              som systematiskt har stängt dörrarna och inte alls är beredda
              att ta ett solidariskt ansvar för den som jag ändå tycker generösa
              och humana flyktingpolitik som vi ska ha. Dessa kommuner är ofta
              välbärgade kommuner med en borgerlig majoritet som styr.
            </seg>
            <seg n="5f9fbfd2">
              I interpellationssvaret anger regeringens företrädare att det
              inte handlar om politiska majoritetsförhållanden. Också i andra
              sammanhang för regeringens företrädare fram att det kanske framför
              allt handlar om den ekonomiska ersättningen, det är den man ska
              se över. Det är väl bra. Det är väl förtjänstfullt om man kan
              öka stödet till kommunerna för att möjliggöra en bättre introduktion
              och en bättre arbetsmarknadsintroduktion.
            </seg>
            <seg n="b2c32203">
              Sanningen är den att många av de kommuner som i dag är inte med
              om att ta ett solidariskt ansvar inte är fattiga kommuner. För
              dem kan det omöjligen vara en ekonomisk fråga. Det är landets
              mest välbärgade kommuner det handlar om. Det handlar om kommuner
              som Täby, Danderyd, Nacka, Vellinge och andra som inte på något
              sätt kan sägas gå på knäna rent ekonomiskt. Då måste det naturligtvis
              vara något annat som gör att man inte känner att man vill vara
              med och ta ett solidariskt ansvar för den nationella flyktingpolitik
              som vi ändå för oavsett vilken regering vi har haft.
            </seg>
            <seg n="331ba824">
              Nej, herr talman, jag tror att det är dags att vi börjar fundera
              och resonera hur vi på andra sätt skulle kunna se till att få
              en jämnare spridning av flyktingmottagandet över våra kommuner.
              Jag tror att det skulle vara till stor fördel för de människor
              som kommer hit att faktiskt kunna bosätta sig i andra kommuner
              än de traditionella som Mats Pertoft räknade upp Södertälje, Malmö,
              Botkyrka där jag är uppvuxen och andra kommuner som inte bara
              tagit sitt ansvar utan tagit mer än sitt ansvar och varit oerhört
              solidariska. Det har naturligtvis lett till att vi fått en del
              bekymmer, som i fallet Malmö där man bitvis går på knäna när det
              handlar om skolsituationen, bostadssituationen med mera.
            </seg>
            <seg n="e571207a">
              Är det inte dags, statsrådet, att göra något vederhäftigt, göra
              något ordentligt för att få en bättre spridning av flyktingmottagandet
              i vårt land, för att få en bättre integration och ett bättre solidariskt
              ansvarstagande i vårt land? Det räcker inte med att göra som statsrådets
              kolleger gör, dela ut flygblad på den egna kommunkonferensen.
              Mer handlingskraftig än så är väl den nya regeringen, hoppas jag.
            </seg>
          </u>
          <note type="speaker" n="6a874167">
            Anf. 68 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_fae1bc" xml:id="i-95f08eb0a1aa4a84-1" n="8518b4e8">
            <seg n="11624ca4">
              Herr talman! Det går inte att understryka ofta nog att vi ska
              vara stolta över att vi har möjlighet att ta emot skyddsbehövande
              i vårt land. Det hoppas jag att vi ska fortsätta att kunna göra
              många år framöver.
            </seg>
            <seg n="f850d41b">
              Jag är bekymrad över att kommunerna har det väldigt ansträngt,
              speciellt Södertälje och Malmö som många nyanlända väljer att
              söka sig till. Den friheten vill jag inte begränsa, men jag inser
              att det blir bekymmersamt för kommunerna. Det beror på väldigt
              många olika saker. Det allra viktigaste är kanske att vi har haft
              en lågkonjunktur. Vi har haft många år då det inte kommit några
              nya jobb så att människor har kunnat söka jobb och så snabbt som
              möjligt fått komma ut i arbete.
            </seg>
            <seg n="d006c164">
              Vi kan nog säga att ersättningar inte räcker, men de kommer inte
              heller att räcka om vi inte skapar en situation där människor
              så snabbt som möjligt kommer ut i arbete. Oavsett hur mycket pengar
              vi lägger på introduktionen handlar det till syvende och sist
              om att fort komma ut i arbete. Regeringen är beredd att vidta
              olika åtgärder för att underlätta för kommunerna att ta emot men
              också för att underlätta för enskilda personer att så fort som
              möjligt etablera sig på arbetsmarknaden.
            </seg>
            <seg n="62e7b01f">
              Vi återkommer till vissa av åtgärderna redan i vårpropositionen
              som presenteras om några veckor. Men jag vill ändå påpeka att
              vi inte kan fokusera alldeles för mycket på introduktionsersättningen,
              utan vi måste se till helheten, hur vi förbättrar arbetsmarknaden,
              näringslivsmarknaden för att det ska skapas fler jobb så att alla
              vuxna friska som kan och vill arbeta också ska kunna göra det.
            </seg>
            <seg n="a9a2c6c6">
              Det gäller också att göra rätt från början. Vi ställer frågan
              redan när flyktingen anländer: Vem är du? Det gör vi för att handlägga
              en asylansökan. Det är lika relevant att från början ställa frågan:
              Vad har du med dig i ryggsäcken? Vad har du för erfarenhet? Hur
              ser du på framtiden i ditt eventuella nya hemland när du får uppehållstillstånd?
              Kan vi ställa rätt frågor från början kan det underlätta för människor
              att från början fatta rationella beslut om var i landet till exempel
              det är bäst att bosätta sig för att man ska kunna etablera sig
              själv och sin familj i det nya samhället.
            </seg>
            <seg n="54308d5e">
              Därför ser jag fram emot det arbete som pågår på Justitiedepartementet
              hos migrationsministern med att förbättra informationen för nyanlända
              via Migrationsverket men också genom den nya organisationen. Jag
              är övertygad om att landshövdingarna, när de förhandlar med sina
              kommunpolitiker, kan skapa den solidaritet som vi alla efterfrågar,
              det vill säga att ta hänsyn till vilka kommuner i länet flyktingar
              söker sig automatiskt och var man placerar dem som inte har sökt
              sig till vissa kommuner. Då avlastar man de kommuner som har fått
              alldeles för många egna boende personer.
            </seg>
            <seg n="ff4aedb0">
              Jag är övertygad om att vi kommer att klara den flyktingström
              som är på väg till Sverige, och ännu bättre: De som kommer hit
              kan känna att deras erfarenhet och kunskaper många av dem kommer
              tydligen att vara högutbildade på alla möjliga sätt nyttjas på
              bästa sätt i samhället för att de också ska vara med och bygga
              det framtida välfärdssamhället Sverige.
            </seg>
          </u>
          <note type="speaker" n="07a18ae9">
            Anf. 69 MATS PERTOFT (mp):
          </note>
          <u who="mats_pertoft_eb413b" xml:id="i-0c4d52ae3b110369-1" n="439a06c4">
            <seg n="90db3725">
              Herr talman! Jag tackar även för detta svar. Vi är överens i
              väldigt många frågor. Fokus måste naturligtvis ligga på att få
              ut de nyanlända flyktingarna i jobb så fort som bara är möjligt.
              Det är därför jag inte tar upp de frågorna i min interpellation.
            </seg>
            <seg n="942f5149">
              Vi är också överens om att vi ska göra det möjligt för människor
              att bosätta sig i hela landet. Det är jättebra att man tydligt
              i ett väldigt tidigt skede informerar om förutsättningarna för
              boende i Sverige och var detta går bra och inte.
            </seg>
            <seg n="4d5a94fb">
              Vad jag fokuserar på är problemen. I dag är det ekonomiska läget
              för staten det bästa på väldigt länge. Under förra mandatperioden
              beslutade riksdagen att höja introduktionsersättningen.
            </seg>
            <seg n="8c6a05d0">
              Nu är det dags för den nya regeringen att också visa sitt ansvar.
              Hur bra det än är och vilka fina regler vi än har behövs pengar.
              Det finns kommuner som tar emot för att människor flyttar dit.
              De blir belastade när de inte får introduktionsersättning från
              staten som täcker kostnaderna.
            </seg>
            <seg n="81a2f3eb">
              Undersökning på undersökning visar att 90 procent av själva ersättningen
              går åt till introduktionen. Det blir knappt några pengar över
              till att bekosta svenskundervisning etcetera och få ut människor
              på arbetsmarknaden. Då faller hela den politiska retoriken platt.
            </seg>
            <seg n="a28ba67b">
              Detta är något som man till exempel kan läsa om på Kommunförbundets
              hemsida. Det är inte ett faktum som uppmuntrar fler att aktivt
              försöka få flyktingar att bosätta sig i kommunen.
            </seg>
            <seg n="6804608b">
              Jag ser det själv hemma hos mig i Södertälje. Det är en stor
              belastning med de flyktingar som inte kommer ut i arbetslivet.
              Vi har många arbetsplatser i Södertälje och låg arbetslöshet.
              Men de okvalificerade jobben som kan vara den första vägen in
              finns inte.
            </seg>
            <seg n="edb9fd1a">
              Jag håller helt med integrationsministern om att de flyktingar
              som nu kommer från Irak är högutbildade. Det är jätteviktigt att
              se till att de får valideringar och kommer i jobb så fort som
              möjligt. Men det är ändå ett problem.
            </seg>
            <seg n="3a4ca319">
              Jag saknar svar på detta. Är regeringen beredd att på ett positivt
              sätt få fler kommuner att ta sitt ansvar och också se till att
              det inte är en ekonomisk belastning för dem som tar sitt ansvar?
            </seg>
            <seg n="32d4eac1">
              Nästa vecka kommer man att i kommunstyrelsen i Södertälje att
              diskutera det ekonomiska läget. Jag vet att det är svårt bland
              annat på grund av socialbidragen och att många flyktingar fastnar
              i den fällan.
            </seg>
            <seg n="9757c5e9">
              Hur mycket man än gör, hur många vackra ord man än säger och
              omorganisationer man än beslutar om i riksdagen, är detta verkligheten
              på det kommunala planet. Där menar jag att regeringen har ett
              ansvar.
            </seg>
            <seg n="88d73e5d">
              Nu när det finns mer pengar i statens kassakista än på väldigt
              länge måste man också se till att de hamnar hos de kommuner som
              tar ansvaret att ta emot flyktingar.
            </seg>
          </u>
          <note type="speaker" n="850e9708">
            Anf. 70 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-862cea3b00496cf9-1" n="25d971df">
            <seg n="2f37a3b6">
              Herr talman! Statsrådet och vi alla kan nog vara överens om att
              det allra bästa är om människor får komma ut i arbete och både
              göra rätt för sig och göra en insats för det nya land som de bor
              i. Det gör en hel del för stoltheten och naturligtvis också en
              hel del för förmågan att försörja sig själv.
            </seg>
            <seg n="53213fe3">
              Faktum är att ett av de absolut viktigaste verktygen för att
              komma in på arbetsmarknaden, och också för att känna sig som en
              del av det svenska samhället, är det svenska språket. Det svenska
              språket vet jag av egen erfarenhet att man lär sig bäst om man
              får umgås i miljöer där det används konsekvent och regelbundet.
            </seg>
            <seg n="15fc2ab1">
              Det är mot den bakgrunden som det blir så oerhört mycket svårare
              när vi får en väldig koncentration av antalet flyktingar till
              kommuner som Södertälje, Malmö, Botkyrka med flera. Det är kommuner
              som varit med och tagit ett stort ansvar.
            </seg>
            <seg n="3dcb0337">
              Det är oerhört viktigt att vi får fler kommuner att ta ett ansvar.
              Det i sig underlättar introduktionen och gör det mycket lättare
              att lära sig svenska. Man umgås i miljöer där människor talar
              svenska dagligdags. Då ser man behovet av att lära sig, och det
              blir också så mycket lättare att göra det.
            </seg>
            <seg n="5b642ad1">
              Det är mot den bakgrunden som jag känner en stor oro för att
              regeringen inte tar det på allvar genom att föra en ordentlig
              dialog med de kommuner som hittills vägrat att vara med och ta
              ett solidariskt ansvar för flyktingmottagandet.
            </seg>
            <seg n="ab54f89f">
              Det enda konkreta jag hittills har sett från regeringen var när
              en av statsrådets kolleger stod och delade ut flygblad på Moderaternas
              kommunkonferens och bad kommunföreträdarna att vara med och ta
              ett större ansvar. Det kan väl inte vara det enda som en regering
              ska hemfalla till? En regering ska ju regera landet.
            </seg>
            <seg n="e9e5a3d5">
              Är det inte dags, statsrådet, att visa lite handlingskraft och
              ta tag i detta och se till att kommuner som Täby, Danderyd, Nacka,
              Vellinge och andra välmående kommuner är med och tar ett solidariskt
              ansvar för flyktigmottagandet så att vi får en bättre integration
              till gagn både för dem som kommer hit men också för alla som bor
              i vårt land Sverige?
            </seg>
          </u>
          <note type="speaker" n="885f9428">
            Anf. 71 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_fae1bc" xml:id="i-95f08eb0a1aa4a84-2" n="8518b4e8">
            <seg n="5df87176">
              Herr talman! Ibrahim Baylan nämnde Tobias Billströms aktivitet
              på Moderaternas kommunala riksmöte, eller vad det heter. Det är
              ganska viktigt att inse att det är kommunpolitiker som fattar
              beslut huruvida kommuner ska ta emot flyktingar eller inte.
            </seg>
            <seg n="b5239253">
              Är det inte en bra gest när man har sina kommunpolitiker samlade
              att också samtala om en så viktig fråga? Det är därför vi står
              här och har en interpellationsdebatt. Hur ska vi få fler kommuner
              att ta emot flyktingar?
            </seg>
            <seg n="f3578e40">
              Han har faktiskt gjort en liten insats. Han har talat med sina
              kommunpolitiker. Jag hoppas att Ibrahim Baylan och hans kolleger
              kan tala med sina kommunpolitiker nästa gång de ses. Jag tänker
              i varje fall tala med mina kommunpolitiker när vi ses i Örebro
              i april. Det är också en viktig sak.
            </seg>
            <seg n="5f36cf61">
              Vi måste komma bort från att göra en sak i taget och i stället
              göra flera saker. Återigen är det viktigt att jobben kommer. Då
              måste man se till att ha reformer som underlättar för arbetsgivare
              att anställa och också för de nyanlända att kommer ut på arbetsmarknaden.
            </seg>
            <seg n="a23f9571">
              Nystartsjobb gäller för alla. Från dag 1 när människor har fått
              uppehållstillstånd har de rätt till nystartsjobb. Det kommer flera
              reformer av det slaget som gäller från dag 1. Det handlar inte
              om att introduktionstiden ska innebära säråtgärder, och först
              efter det får de vara med i det som vi alla andra har fått ta
              del av som har bott här i Sverige ett tag.
            </seg>
            <seg n="210b288a">
              Reformer som görs ska vara generella och gälla från dag 1 när
              människor får uppehållstillstånd. Därmed menar jag att regeringen
              tar sitt ansvar för att underlätta för kommunerna att kunna ta
              emot flyktingar. Allting kan inte handla om introduktionspengen.
            </seg>
            <seg n="61b3837d">
              Vi måste se till att göra organisationen enklare för att människor
              ska kunna fatta rationella beslut och flytta till rätt ställe.
              Vi måste också se till att det finns arbete för att inte introduktionsperioden
              ska dra ut på tiden. Det är vad det handlar om.
            </seg>
            <seg n="30f3765e">
              Självklart ska vi tillsätta en översyn av introduktionsersättningen.
              Då kommer vi också att få se hur mycket pengar det handlar om
              i det här fallet och hur mycket kommunerna ska få för att kunna
              täcka de kostnaderna. Jag menar att de akuta problemen just nu
              handlar om att det ska skapas fler jobb och att fler ska komma
              ut på arbetsmarknaden.
            </seg>
            <seg n="6cf2f990">
              Jag håller med om det som sades om sfi. Ju mer människor väljer
              att sprida ut sig, desto bättre blir det för deras möjligheter
              att kunna lära sig svenska. Men det handlar också om hur man reformerar
              sfi och ser till att sfi kopplas till praktik.
            </seg>
            <seg n="2ae4067b">
              Det gäller att se till att sfi handlar mer om yrkessvenska än
              konversationssvenska. Konversationssvenska kan du alltid få och
              kommer att få i umgänge med andra människor bland annat på arbetsmarknaden.
              Men det handlar om att lära sig språket utifrån det yrke man kan
              tänka sig eller vill inrikta sig mot.
            </seg>
            <seg n="75d48746">
              Sfi ingår också i översynen. Det har gått alldeles för många
              år utan att man har gjort någonting med sfi. Det har gått alldeles
              för många år utan att vi har gjort rätt sak från början, det vill
              säga redan från dag 1 när en person anländer till Sverige och
              ansöker om asyl.
            </seg>
            <seg n="85dd6eb4">
              Jag menar att de sakerna måste korrigeras nu. Det är vad regeringen
              håller på att jobba med för fullt.
            </seg>
          </u>
          <note type="speaker" n="67bdb416">
            Anf. 72 MATS PERTOFT (mp):
          </note>
          <u who="mats_pertoft_eb413b" xml:id="i-0c4d52ae3b110369-2" n="439a06c4">
            <seg n="ac9c0502">
              Herr talman! Jag vill än en gång påpeka att jag i min interpellation
              inte har ifrågasatt jobbpolitiken. Man måste se till att det finns
              arbete så tidigt som möjligt. Jag påpekar det ofta för mina partikamrater.
            </seg>
            <seg n="1a440886">
              Jag vet att man i Södertälje, där Miljöpartiet är med i majoriteten,
              nu ser över allting just i syfte att se till att människor kommer
              ut i arbetslivet så fort som bara är möjligt.
            </seg>
            <seg n="edaa7012">
              Jag fokuserar på introduktionsersättningen i min fråga. Där har
              jag inte sett att någonting har hänt hittills. Det finns kommuner
              som i dag tar emot väldigt många flyktingar och tar sitt ansvar,
              i motsats till andra som avstår från detta. Det är en viktig fråga
              att inte deras kommunmedborgare ska behöva få en ytterligare belastning.
              Det här gäller ju ofta kommuner som har en svår social situation
              redan.
            </seg>
            <seg n="892589d0">
              Nu hör jag från integrationsministern att man ska se över introduktionsersättningen.
              Jag tar det här som ett löfte att man verkligen kommer att göra
              det här och kommer att gå igenom de siffrorna, bland annat som
              Sveriges Kommuner och Landsting tog fram för ungefär ett halvår
              sedan. Men problemet gäller uttrycket se över. Det är bråttom.
              Det här är en situation som finns i dag och som man faktiskt måste
              ta tag i i dag.
            </seg>
            <seg n="a318eae4">
              I Södertälje räknar vi med att det kommer mellan 2 000 och 3
              000 personer bara 2007. Det kom ungefär 1 000 personer förra året.
              Då toppade vi Sveriges kommunlista över vilka som tar emot flest
              per invånare. Det här blir en belastning, och det är den belastningen
              som borde vändas till det positiva tillskott som det är med kompetenta
              människor från hela världen som kommer till Sverige.
            </seg>
            <seg n="3de81c0a">
              Därför menar jag att jag gärna vill ha ett löfte från integrationsministern
              att här kommer att ske en förändring snart.
            </seg>
          </u>
          <note type="speaker" n="255e3863">
            Anf. 73 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_fae1bc" xml:id="i-95f08eb0a1aa4a84-3" n="8518b4e8">
            <seg n="b84fb40a">
              Herr talman! Vad översynen kommer fram till kan varken jag eller
              Mats Pertoft svara på. Vi får se vad man kommer fram till.
            </seg>
            <seg n="0ac14e61">
              Återigen: För mig är det viktigaste att genomföra reformer som
              underlättar för människor att så snabbt som möjligt komma ut i
              arbete: att se till att det skapas jobb, att se till att underlätta
              för arbetsgivare att anställa och att se till att göra det lönsammare
              för kommuner att faktiskt fokusera just på att åtgärderna i de
              individuella handlingsplanerna ska syfta till att människor kommer
              ut i jobb så fort som möjligt.
            </seg>
            <seg n="b85dbaee">
              Det kan inte vara så att vi ska låta människor gå två år i introduktion
              utan att ha kommit ut på arbetsmarknaden. Forskningen visar att
              det som händer under första året i Sverige eller vilket land som
              helst är väldigt viktigt för framtiden. De som missar första året
              riskerar också att tio år framåt inte komma ut på arbetsmarknaden.
              Därför menar jag att det viktigaste inte kan vara hur hög introduktionsersättningen
              är, utan det viktigaste är vilka åtgärder vi ska sätta in så att
              människor så fort som möjligt under sitt första år kommer ut på
              arbetsmarknaden. Det är där jag försöker fokusera all min kraft,
              och det är det regeringen försöker jobba med. Men vi återkommer
              till vårpropositionen, så kanske också Mats Pertoft får lite fler
              svar på sina frågor.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="e7370d9f">
            14 § Svar på interpellation 2006/07:325 om konstnärers ersättning
            vid utställningsuppdrag
          </note>
          <note type="speaker" n="3ea73e5d">
            Anf. 74 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-0" n="fa035e29">
            <seg n="3b509de6">
              Herr talman! Anne Ludvigsson har frågat mig vilka initiativ jag
              tänker ta för att konstnärer ska betalas skäligt för sin medverkan
              vid utställningar. Vidare frågar Anne Ludvigsson om jag tänker
              ge klartecken till Kulturrådet att börja ta fram ett nytt avtal
              för konstnärers rätt till ersättning vid utställningsuppdrag vid
              statliga kulturinstitutioner och i så fall när detta kommer att
              ske.
            </seg>
            <seg n="f03121b8">
              Anne Ludvigsson utgår i sina frågor från avtalet om så kallad
              statlig utställningsersättning mellan staten genom Statens kulturråd
              och berörda konstnärsorganisationer. Avtalet reglerar ersättningsvillkor
              vid utställning hos statligt organ med regelbunden utställningsverksamhet
              där konstverk ägs av konstnären själv.
            </seg>
            <seg n="0e578f02">
              Efter det att organisationerna sagt upp avtalet för omförhandling
              gav den tidigare regeringen i februari 2006 Statens kulturråd
              i uppdrag att förhandla med berörda bildkonstnärsorganisationer
              om att inom ramen för anslagna medel träffa ett avtal om ersättning
              för utställning av konstverk. I uppdraget ingick även att avtal
              ska träffas med förbehåll för regeringens godkännande. Under hösten
              2006 har Statens kulturråd bland annat begärt en förlängning av
              sitt förhandlingsmandat.
            </seg>
            <seg n="cdf3931e">
              Jag kan informera Anne Ludvigsson om att regeringen den 22 mars
              fattat ett beslut om att ge Statens kulturråd ett förlängt förhandlingsmandat
              med uppdrag att senast den 15 september 2007 presentera ett nytt
              avtal till regeringen om ersättning för utställning av konstverk.
            </seg>
          </u>
          <note type="speaker" n="88914f36">
            Anf. 75 ANNE LUDVIGSSON (s):
          </note>
          <u who="anne_ludvigsson_89c2d2" xml:id="i-54a7b9432a58be01-0" n="2e3ad90e">
            <seg n="18e2f8a3">
              Herr talman! Det blir en intressant eftermiddag här i kammaren
              i dag, där kulturen står i fokus för debatten. Jag vill börja
              med att tacka kulturministern för svaret på min interpellation.
            </seg>
            <seg n="dec30165">
              Vid ett flertal tillfällen har kulturministern sagt sig vilja
              åstadkomma förbättrade möjligheter för kulturutövare och möjlighet
              att leva på sitt skapande. Det här är bra, och det är vällovligt.
              Jag har förhoppningar och också förväntningar att det här följs
              av politisk handling.
            </seg>
            <seg n="27fbc3dc">
              Konstnärer är en grupp i samhället som har det ganska knepigt.
              Det är i och för sig inget nytt. Men tvärtemot vad ministern uttalat
              så verkar ju tumskruvarna för kulturarbetare som grupp skruvas
              åt genom den politik som regeringen för. Flera av de beslut som
              tagits försämrar för kulturarbetarna, och det gäller naturligtvis
              även för konstnärerna.
            </seg>
            <seg n="48e9a41a">
              Min interpellation handlar om konstnärers ersättning vid utställningsuppdrag,
              vilka initiativ ministern tänker ta för att konstnärerna ska få
              en skälig ersättning för utfört arbete och när vi kan förvänta
              oss det här nya avtalet. Och som sagt: På min fråga har jag fått
              svaret att regeringen har gett Kulturrådet förlängt förhandlingsmandat,
              och senast den 15 september ska man återkomma.
            </seg>
            <seg n="c5a534ee">
              Det är bra att det kommer ett beslut i den här frågan. Det har
              dragit ut länge på tiden ändå. Jag förväntar mig att regeringen
              agerar snabbt efter den 15 september, när man har fått ett förslag.
            </seg>
            <seg n="0509ded0">
              Jag vill fråga kulturministern om regeringen i förhandlingsmandatet
              har skickat med några signaler om en viljeinriktning vad gäller
              det nya avtalet. Då kommer jag också in på den andra frågan i
              min interpellation, nämligen den om skälig ersättning vid medverkan
              i utställningsuppdrag. Den frågan berör inte ministern i svaret.
              Så herr talman, om kulturministern menar allvar med att konstnärer
              ska basera sin försörjning på ersättning för utfört arbete vill
              jag gärna ha ministerns syn på det.
            </seg>
            <seg n="10500ce8">
              Jag anser också att staten har ett ansvar för att gå i bräschen
              för det här avtalet genom att det gäller statligt finansierade
              verksamheter vid våra kulturinstitutioner. Nu ställer jag min
              fråga här i kammaren i stället: Vilka initiativ tänker ministern
              ta och vilka ambitioner har ministern för att Sveriges konstnärer
              ska få en rimlig ersättning för det jobb som man utför, till exempel
              i samband med utställningsuppdrag vid statliga institutioner?
            </seg>
          </u>
          <note type="speaker" n="da85f4fc">
            Anf. 76 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-1" n="fa035e29">
            <seg n="fac97e5d">
              Herr talman! När jag först fick frågan på bordet så undrade jag
              också varför det här skulle ta så lång tid och om man möjligen
              kunde snabba på det och få någon form av reaktion eller svar före
              den 15 september, men det var uppenbart att båda parter, inte
              minst konstnärsorganisationerna själva, ville ha det här förlängda
              mandatet. Därmed har jag också låtit mig nöja. Det är alltså inte
              så att vi på något sätt har sovit utan tvärtom respekterar vi
              viljan hos organisationerna.
            </seg>
            <seg n="5e067003">
              Mandatet är fritt, såtillvida att det är Kulturrådet tillsammans
              med konstnärsorganisationerna som får pröva de olika infallsvinklar
              som finns för att komma fram till en lösning som i så stor utsträckning
              som möjligt tillfredsställer och tillgodoser önskemålen för alla
              parter.
            </seg>
            <seg n="94ecc514">
              Det gläder mig att Anne Ludvigsson säger sig ha stora förhoppningar
              på regeringen när det handlar om att förbättra för kulturskaparna,
              för det har jag också. Däremot är det lite tidigt att tala om
              vad som kommer att komma. Vi har ändå haft en rivstart på departementet,
              får man väl säga, med olika direktiv, utredningar och annat som
              är på gång, men det förekommer också samtal bland annat mellan
              oss och Näringsdepartementet. Det här är ju en fråga som berör
              båda parter, kan vi säga.
            </seg>
            <seg n="73e2f812">
              Anne Ludvigsson har också förhoppningen att regeringen ska agera
              snabbt när förslaget till avtal så småningom, i höst, blir klart.
              Jag har ingen annan åsikt. Vi kommer att agera så snabbt som det
              över huvud taget är möjligt. Det finns ingen anledning att dra
              ut på tiden med detta.
            </seg>
          </u>
          <note type="speaker" n="d22c7398">
            Anf. 77 ANNE LUDVIGSSON (s):
          </note>
          <u who="anne_ludvigsson_89c2d2" xml:id="i-54a7b9432a58be01-1" n="2e3ad90e">
            <seg n="762a2029">
              Herr talman! Jag tackar för svaret. Jag har förstått att det
              är ett fritt förhandlingsmandat, och vi ska inte föregå förhandlingen.
            </seg>
            <seg n="37cd021f">
              Jag återkommer dock till frågan om kulturministerns syn på att
              konstnärer ska ha rimlig ersättning för det jobb de utfört. Konstnärer
              har i de allra flesta fall akademisk utbildning, men på arbetsmarknaden
              finns det inte några arbetsrättsliga regler för det. Våra trygghetssystem
              är inte anpassade för konstnärliga utövare, vilket gör det än
              viktigare att titta på just den del som gäller ersättning för
              utställningsuppdrag.
            </seg>
            <seg n="48eaebb4">
              Kulturutskottet har besökt Klys, och där ingår också Konstnärernas
              Riksorganisation, KRO. De har i dagarna lämnat en intressant rapport
              åtminstone har jag fått ta del av den som jag kan rekommendera
              för läsning. Rapporten handlar om konstnärernas ekonomiska situation
              i anslutning till utställningar av deras verk. Jag anser att det
              måste vara rimligt att konstnären vid ett sådant utställningsuppdrag
              får ersättning utifrån det arbete som fordras. Vi vet att det
              krävs arbete före, under och efter en utställning. Kostnaderna
              för material, resor och en rad andra saker kräver ett rimligt
              arvode.
            </seg>
            <seg n="cdc0fa70">
              Att lösa den situationen ekonomiskt är en kulturpolitisk fråga,
              tycker jag, men i grunden handlar det också om arbetsrättsliga
              principer och ersättning för utfört arbete. Det är därför viktigt
              att även få till stånd en attitydförändring om konstnärers ersättning
              synen är många gånger att det kan de väl göra ändå. Konstnärerna
              hamnar i en svår situation vare sig de får uppdraget eller inte.
              Får de uppdraget måste de gå med på låga ersättningar. De säljer
              sig egentligen alldeles för billigt, men de gör det under galgen.
            </seg>
            <seg n="0738175b">
              Konstnärernas ställning måste också stärkas genom att båda sidor
              blir proffsigare på att skriva avtal. Det är viktigt. Här bör
              staten gå före just genom det avtal som nu ska förhandlas fram.
              Jag återkommer därför till frågan om vilken ambition kulturministern
              har när det gäller konstnärers ersättning för utfört arbete. Har
              kulturministern några ambitioner på det området?
            </seg>
          </u>
          <note type="speaker" n="944dae31">
            Anf. 78 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-2" n="fa035e29">
            <seg n="a4bb3d3c">
              Herr talman! Vad som är rimligt eller inte är naturligtvis en
              omöjlig fråga att svara på. Det får avtalet visa. Förhoppningsvis
              kommer man varandra så nära som det över huvud taget är möjligt.
            </seg>
            <seg n="e7867897">
              Från den nya regeringens sida säger vi att vi vill öka möjligheterna
              för kulturskapare att leva på sitt eget arbete. Ett antal olika
              förslag kommer i den delen. Det handlar också om att stimulera
              arbetsmarknaden. Där tycker jag att man visar på intressanta sätt,
              inte minst inom Af Kultur, när det gäller att vidga arbetsmarknaden.
              Det gäller även den rapport som vi diskuterat tidigare. Diskussionen
              om den kreativa sektorn, som växer oerhört starkt, pågår också
              mellan staterna i EU. Det är spännande och kommer i hög grad att
              även komma konstnärerna till godo.
            </seg>
            <seg n="f666f001">
              Den rapport som Anne Ludvigsson nämnde är förmodligen samma rapport
              som jag har sett, nämligen den av journalisten Gunilla Litzell.
              Jag har inte läst allt i den, men dock en del. Där finns intressanta
              synpunkter. Sedan finns naturligtvis diskussionen om det så kallade
              enprocentsmålet, i vad mån vi har möjlighet att uppfylla det.
              Det är ett mål som fungerar på några håll, men långt ifrån överallt.
            </seg>
            <seg n="3cf70d48">
              Det finns alltså mycket att se över, och allt beror naturligtvis
              på hur Sveriges ekonomi utvecklas.
            </seg>
          </u>
          <note type="speaker" n="30c467ad">
            Anf. 79 ANNE LUDVIGSSON (s):
          </note>
          <u who="anne_ludvigsson_89c2d2" xml:id="i-54a7b9432a58be01-2" n="2e3ad90e">
            <seg n="e6aee9b3">
              Herr talman! Jag tror att vi är eniga om att många olika delar
              i samhället påverkar konstnärernas möjligheter att verka och få
              rimlig lön. Kulturministern säger att det ska komma olika förslag,
              och dem väntar vi på. Vi väntar och vi väntar. Förmodligen kommer
              det något.
            </seg>
            <seg n="fcf676b5">
              När det gäller avtalet sägs i svaret att det ska förhandlas fram
              inom ramen för anslagna medel. Museerna, till exempel, har en
              svår ekonomisk situation, och den har blivit än svårare efter
              den borgerliga regeringens olika beslut. Konstnärerna har det
              svårt på arbetsmarknaden på grund av de förändringar som gjorts
              i a-kassan, genom att man minskat bidragen till konstnärlig gestaltning
              och så vidare. Det finns inga satsningar på konstnärslöner i budgeten
              för 2007, och inte heller längre fram. Där har vi socialdemokrater
              andra siffror.
            </seg>
            <seg n="90b3b00e">
              Hur ser ministern på det faktum att avtalet ska förhandlas inom
              ram? Kan det försvåra förhandlingarna om man tar sin utgångspunkt
              i att institutionerna ska ersätta konstnärerna för det arbete
              som utförs utifrån den ekonomi och den budget de har? Tycker ministern
              att det är rimligt, att det är bra? Har ministern några förhoppningar
              om att konstnärer ska kunna leva på sin lön, eller behöver det
              skjutas till mer medel till exempel i form av konstnärslöner?
              Nog anser väl ministern att det är rimligt att konstnärer ersätts
              för sina prestationer?
            </seg>
          </u>
          <note type="speaker" n="f3a7d442">
            Anf. 80 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-3" n="fa035e29">
            <seg n="01d44ec2">
              Herr talman! Det är intressant att höra Anne Ludvigsson säga
              att de väntar och väntar. Jag har varit kulturminister i fem månader.
              Det har varit en socialdemokratisk regering och socialdemokratiska
              kulturministrar i tolv år, och frågan är fortfarande aktuell.
              Om man velat göra någonting hade man nog kunnat göra det tidigare
              och med betydligt mer pengar.
            </seg>
            <seg n="2c0e6b2c">
              Det är en svår ekonomisk situation, säger Anne Ludvigsson, vad
              gäller museerna. Ja, det finns det nog många som har, men det
              beslut vi tagit, som handlar om att ta bort tvånget för museerna
              att ha fri entré, innebär att den ekonomiska situationen lättar.
              I annat fall hade det blivit väldigt mycket svårare med tanke
              på att åtskilliga museer såg att pengarna inte skulle räcka. Det
              hela gick inte ihop. Den nytillträdda museikoordinatorn kommer
              dessutom att starkt bidra till att situationen förhoppningsvis
              blir enklare samt att mer av pengarna kan användas till den verksamhet
              som museerna faktiskt ska arbeta med.
            </seg>
            <seg n="315be8d2">
              Vad som är rimliga ersättningsnivåer eller inte får vi vänta
              med tills förslaget till avtal mellan Kulturrådet och konstnärsorganisationerna
              tagits fram. Vi vet att det alltid, alltid finns önskemål om mer
              pengar. Jag har hittills inte varit med om en enda uppvaktning,
              och det tror jag inte att mina företrädare varit med om heller,
              där någon sagt att de klarar sig jättebra, att de skulle kunna
              ha mindre pengar. Den situationen har ännu inte uppstått. Det
              beror naturligtvis på att man inom den här sektorn, liksom många
              andra, är kreativ och vill väldigt mycket.
            </seg>
            <seg n="d5801523">
              Om det blir mer pengar kan vi inte svara på nu, men tills vidare
              gäller att det ska vara ett avtal inom de ramar som finns.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="4bb4730f">
            15 § Svar på interpellationerna 2006/07:327 och 380 om en nationell
            strategi för läsning
          </note>
          <note type="speaker" n="60ba2f4b">
            Anf. 81 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-4" n="fa035e29">
            <seg n="d4ec7fa0">
              Herr talman! Christer Nylander har frågat mig om jag avser att
              ta initiativ till dels en bred nationell strategi för läsning,
              dels andra offensiva satsningar för att stärka bokens ställning.
              Gunilla Carlsson i Hisings Backa har frågat mig vilka initiativ
              jag tänker ta för att stimulera till ökat läsande. Eftersom frågorna
              är närbesläktade besvarar jag båda interpellationerna samtidigt.
            </seg>
            <seg n="782541df">
              Jag tror att vi alla tre i grunden delar synen på läsningens
              och bokens betydelse både för den enskilda människan och för ett
              demokratiskt samhälle. Litteraturen ger insikter om människors
              skilda livsvillkor och hjälper oss att förstå världen och oss
              själva. Som källa till kunskap är litteraturen svåröverträffad.
            </seg>
            <seg n="2ea5a581">
              Jag kan också hålla med om att det finns oroande tecken på hur
              det står till med läsförmågan, läsförståelsen och läsintresset
              i Sverige. Samtidigt är det viktigt att framhålla att statistiken
              inte ger en helt entydig bild. En nyanserad bild av tillståndet
              för boken och läsningen måste också lyfta fram det som är positivt.
            </seg>
            <seg n="501f1bde">
              Även om bokutlåningen minskar på biblioteken visar statistiken
              att det köps böcker som aldrig förr. En bidragande orsak har naturligtvis
              varit den sänkta bokmomsen som gjort det billigare att köpa böcker.
              Utbudet av böcker inte minst pocketböcker har ökat, liksom tillgängligheten.
              Försäljningsställena har blivit allt fler och i synnerhet Internetbokhandeln
              har vuxit kraftigt. När det gäller läsintresset visar undersökningar
              att den tid som läggs på bokläsande generellt i befolkningen inte
              förändrats i nämnvärd utsträckning under de senaste 25 åren, trots
              det förändrade medielandskapet. Slutligen kan det vara värt att
              notera att jämfört med många andra länder i Europa ligger bokläsandet
              i Sverige mycket högt. Nog finns det fortfarande fog för att säga
              att vi är en läsande nation.
            </seg>
            <seg n="915fca75">
              Boken och läsningen är givetvis prioriterade i den kulturpolitik
              som vi inom alliansen vill utforma. För mig är det självklart
              att en nationell strategi för läsning måste ta sin utgångspunkt
              i barnen. Vi kan aldrig öka läsandet eller intresset för böcker
              bland människor på lång sikt utan att börja med barnen. Läsvanor
              grundläggs tidigt och därför är det nödvändigt att också på ett
              tidigt stadium väcka läslusten och stimulera barn och ungdomar
              till läsning av böcker.
            </seg>
            <seg n="077b2919">
              I det sammanhanget spelar naturligtvis skolan en helt avgörande
              roll. Här har kultur- och skolpolitiken gemensamma mål att sträva
              mot och jag vet att skolministern har ett lika starkt engagemang
              för de här frågorna som jag. På samma sätt bör skolan vara central
              i den strategi för att stärka barn- och ungdomskulturen som regeringen
              kommer att presentera under mandatperioden. Att främja läsning
              bland barn och unga ser jag som en prioriterad uppgift när vi
              inleder en långsiktig satsning på barn- och ungdomskultur.
            </seg>
          </u>
          <note type="speaker" n="c3dc75ea">
            Anf. 82 CHRISTER NYLANDER (fp):
          </note>
          <u who="christer_nylander_5a0cc0" xml:id="i-0681a916f7a20013-0" n="76f5c662" next="i-a6cfc1e19b97a91f-0">
            <seg n="5a4db73f">
              Herr talman! Jag vill börja med att tacka så mycket för svaret.
              I grunden låter det mycket positivt. Det här är en fråga som jag
              har engagerat mig i länge och diskuterat tidigare här i kammaren,
              inte minst med före detta skolministern ett antal gånger. Det
              gläder mig att se honom i kammaren denna gång också.
            </seg>
            <seg n="5ecd6ad5">
              Jag är engagerad i frågan därför att jag verkligen tror att läsning
              gör skillnad, precis som kulturministern sade. Hjärnforskaren
              Martin Ingvar har tittat noga på detta och har kunnat visa att
              läsning ger bättre minne, bättre uppmärksamhet, bättre faktaförståelse
              och ökad förmåga till kritiskt tänkande. Det är viktigt inte bara
              för den mänskliga utvecklingen utan också för demokratin som sådan.
            </seg>
            <seg n="5ff7437b">
              Det ska också sägas att man inte blir en god människa bara för
              att man läser. Man blir inte en bättre människa endast genom att
              läsa mycket. Men vi kan ändå se ett visst samband. Jag tror det
              var förra veckan Som-Institutet visade en tydlig bild av att den
              som läser mycket böcker också är betydligt mer tolerant när det
              gäller flyktingmottagning och annat, vilket delvis skulle bekräfta
              den bild som Martin Ingvar ger.
            </seg>
            <seg n="7476bc3e">
              Det handlar också om att stärka Sveriges roll i globaliseringen.
              När svenska ungdomar ska möta den tuffa konkurrensen duger det
              inte att vi har problem med läskunnigheten och läsförståelsen
              i svensk skola.
            </seg>
            <seg n="b0a9859d">
              Jag delar kulturministerns åsikt att läget trots allt är ganska
              hyfsat. Men vi ska vara noga med att uppmärksamma att det är en
              ganska splittrad bild vi har i Sverige. De senaste åren har vi
              sett flera förlag bildas. Vi har sett att fler författare och
              fler debutanter har getts ut. Det är fler som läser mycket. Kulturministern
              säger att den tid som läggs på bokläsande generellt i befolkningen
              inte har förändrats. Men bakom den bilden ser vi också en ökad
              klyfta. Några läser väldigt mycket mer medan andra läser väldigt
              mycket mindre. Kvinnor i akademikeryrken Sacoanslutna kvinnor
              läser mer och mer för varje år, medan manliga LO-medlemmar läser
              mindre och mindre.
            </seg>
            <seg n="c7b32ef4">
              Den splittrade bilden blir ännu allvarligare när man ser att
              det dessutom finns ett socialt arv när det gäller läsintresse
              och läsförståelse. Pojken i en LO-familj läser mindre risken är
              att han inte läser alls medan flickan i en Sacofamilj blir en
              flitig läsare enligt statistiken. Detta spiller naturligtvis över
              på skolan. Har man problem med läsförståelsen och tränar sin läsning
              alldeles för lite har man också svårt att klara samhällskunskapsboken,
              geografiboken och annat.
            </seg>
            <seg n="5029c736">
              I bilden finns också att biblioteksfilialer läggs ned, att skolbibliotek
              eller skolbibliotekarier saknas på många skolor och att många
              elever enligt Lärarnas Riksförbunds undersökning säger att de
              aldrig läser böcker alls i skolan. Kanske är det en bild som inte
              helt stämmer med verkligheten, men det är i alla fall många elever
              som känner så.
            </seg>
            <seg n="bfe30ab3">
              Jag tror att det är extremt viktigt att bryta den utvecklingen
              och de negativa tendenserna så tidigt som möjligt. Låter vi det
              sätta sig kan det bli riktigt illa för Sverige. Vi ligger bra
              till och är en läsande nation, men det finns tydliga trender som
              visar åt det negativa. Hur bryter man då utvecklingen? Jag tror
              att man ska titta på de många goda idéer som finns och de många
              goda insatser som görs i Sverige. Därför tycker jag att man ska
              samla ihop sig till en nationell strategi för att lyfta fram de
              goda exemplen och försöka få dem att spridas.
            </seg>
            <seg n="aaef5b06">
              Slutligen skulle jag vilja ställa en närbesläktad fråga till
              kulturministern. Det gäller EU-kommissionens beslut att låg moms
              på ljudböcker inte längre ska vara tillåtet. Är det Sveriges regerings
              inställning att böcker ska vara lika högt beskattade oavsett om
              de publiceras på papper eller som ljudböcker?
            </seg>
          </u>
          <note n="96779618">
            Anf. 83 GUNILLA CARLSSON i Hisings Backa (s):
          </note>
          <u who="christer_nylander_5a0cc0" xml:id="i-a6cfc1e19b97a91f-0" n="76f5c662" prev="i-0681a916f7a20013-0">
            <seg n="02dd182a">
              Herr talman! Jag vill börja med att tacka kulturministern för
              svaret. Det är säkert som ministern säger i svaret, att vi alla
              tre ministern, Christer Nylander och jag själv delar synen på
              läsningens och bokens betydelse för den enskilda människan och
              för ett demokratiskt samhälle.
            </seg>
            <seg n="6a49d600">
              På frågan i min interpellation om vilka initiativ kulturministern
              tänker vidta för att stimulera till ökat läsande svarar ministern
              att bokläsandet i Sverige är mycket högt i jämförelse med andra
              länder i Europa och att Sverige är en läsande nation. Det är säkert
              så att vi jämfört med andra länder i Europa fortfarande ligger
              högt i läsandet. Men jag ställde frågan till ministern med anledning
              av den oroande SCB-rapport som presenterades för någon månad sedan.
              Denna rapport visar nämligen att läsandet i Sverige minskar. Den
              visar att ett det är ett ökande antal män som aldrig läser böcker.
              Antalet har ökat från 22 procent till 31 procent sedan början
              av 80-talet. Den största ökningen ser man bland yngre män. Men
              undersökningen visar på ett minskat läsande i alla åldrar.
            </seg>
            <seg n="fcaaf9c3">
              Vi vet att i ett samhälle där många läser dagstidningar och böcker
              finns det bättre förutsättningar för en bred och folklig samhällsdebatt.
              Genom läsningen ökar vi kunskaperna om vår omvärld och förståelsen
              för varandra, för våra likheter och olikheter. I ett modernt samhälle
              som Sverige krävs det att alla får möjlighet att delta och att
              alla ges förutsättningar att vara delaktiga. En demokrati kräver
              delaktighet. Att vi har en ökande andel medborgare som inte tar
              del av det skrivna ordet och att vi har en kulturminister som
              inte inser detta och som inte kommer med några initiativ för att
              förändra utvecklingen tycker jag är oroande.
            </seg>
            <seg n="43641dc6">
              Kulturministern skriver i sitt svar att boken och läsningen givetvis
              är prioriterade i den kulturpolitik som alliansen vill utforma.
              Vill utforma! När då? Ni sitter i regeringsställning. I interpellationssvaret
              ger kulturministern inte ett enda svar på min fråga, inte ett
              enda exempel. Jag ställer frågan igen: Vad tänker kulturministern
              göra för att stoppa utvecklingen med minskat läsande bland både
              män och kvinnor?
            </seg>
          </u>
          <note type="speaker" n="4e3d0721">
            Anf. 84 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-5" n="fa035e29">
            <seg n="efdf68e0">
              Herr talman! Man skulle nästan kunna få intrycket att det är
              en katastrof som förestår, och det är ändå inte riktigt fallet.
              Bokköpen, som man kan koppla till läsandet, ökade med 7,6 procent
              i fjol från en redan hög nivå. Men jag håller med om att det finns
              oroande tendenser.
            </seg>
            <seg n="6974d6eb">
              Det är också fråga om vad man kan läsa ut ur det här. Statistiken
              är inte helt entydig. Den pekar åt lite olika håll. Det finns
              de som säger att många män förvisso läser mindre skönlitteratur,
              men i stället mer facklitteratur.
            </seg>
            <seg n="bcb34a79">
              Handlar det om att odla fantasi och empati finns det också andra
              sätt. Teater och film är också en möjlighet.
            </seg>
            <seg n="a0a8f432">
              Det finns en stor grupp människor med dyslexi, för vilka detta
              med att läsa böcker inte är självklart, även om det görs satsningar
              på lättläst. Där kan ljudböcker kanske vara ett fullgott alternativ.
            </seg>
            <seg n="e7c2f136">
              Som svar på Christers fråga om i vilken mån vi tänker agera kan
              jag säga att i den mån vi kan och jag utgår från att vi kan kommer
              vi absolut att agera. Det är självklart, åtminstone för mig, att
              det inte ska vara skilda momssatser på böcker i skrift och böcker
              som är i ljudform. Det handlar fortfarande om litteraturen och
              om ordet. Jag utgår från att detta inte heller ska bli några större
              problem när vi tar upp frågan i EU-sammanhang, inte minst därför
              att man i diskussionerna om tv-direktivet också har talat om funktionshindrades
              möjligheter, vilket är något nytt i EU-sammanhang.
            </seg>
            <seg n="2224d036">
              Här kan man se en otrolig brist på tålamod, och jag tycker att
              det är bra att man väntar sig att den nya regeringen ska göra
              mycket. Det kommer vi också att göra. Fortfarande har det gått
              bara fem månader.
            </seg>
            <seg n="52918867">
              Jag vill ändå läsa upp lite ur budgetpropositionen för 2007,
              där man aviserade en satsning på språk. Jag ska inte läsa allt
              men något litet: Regeringen anser att alla elever behöver träna
              sin läsning. Det handlar inte bara om att lära sig att läsa utan
              också om att bli en god läsare: att uppslukas av läsandets nöje.
              Det är därför mycket viktigt att alla elever har tillgång till
              ett skolbibliotek där eleverna kan få vägledning in i läsningen
              och i böckernas värld. Skolan bör på alla sätt stimulera elevernas
              eget läsande och intresse för litteratur. I detta sammanhang är
              det viktigt att även uppmärksamma elever med lässvårigheter. Elever
              skall ha rätt att ta del av Sveriges och världens litteraturskatt.
              Förekomsten av skolbibliotek har stor betydelse för att främja
              elevernas intresse för läsning. I områden och på skolor där svenska
              språket har en svag ställning bör den språkliga infrastrukturen
              vara extra väl utarbetad.
            </seg>
            <seg n="ce707a5c">
              Jag tycker trots allt att oppositionen bör kunna glädjas åt att
              man redan i budgetpropositionen i höstas så tydligt uttryckte
              sin vilja att stärka läsningen. Det handlar väldigt mycket också
              om vad man ska göra i skolan.
            </seg>
          </u>
          <note type="speaker" n="99e010ce">
            Anf. 85 CHRISTER NYLANDER (fp):
          </note>
          <u who="christer_nylander_5a0cc0" xml:id="i-0681a916f7a20013-1" n="76f5c662" next="i-a6cfc1e19b97a91f-1">
            <seg n="8f6c171e">
              Herr talman! Jag vill inleda med att tacka kulturministern för
              beskedet i momsfrågan. Det gläder mig mycket. Jag tror att vi
              är många som är glada åt detta.
            </seg>
            <seg n="0af98cb1">
              Det är klart att det är en skillnad mellan att läsa en bok och
              att lyssna på den, men introduktionen till bokens värld, till
              spännande berättelser och till empatin som kulturministern nämner
              är mycket viktig. Därför är jag glad över beskedet att regeringen
              kämpar på i denna fråga.
            </seg>
            <seg n="ef17c537">
              Mycket av diskussionen handlar om att vi alla har så höga ambitioner.
              Vi vill så mycket. I statistiken ligger Sverige självklart bra
              till. Vi är en läsande nation. Svenska elever har trots allt ganska
              bra resultat när vi jämför internationellt, men vi skulle vilja
              vara bättre.
            </seg>
            <seg n="774b8ddd">
              De senaste åren tycker jag att man har kunnat se att det har
              gått åt fel håll. Det gäller både resultaten i internationella
              undersökningar som gäller läsförmåga och läsförståelse och att
              det, som jag nämnde i mitt tidigare inlägg, ser ut som att vi
              har en social klyfta som växer. Det finns ett socialt arv där
              dåliga läsvanor och bristande läsintresse går i arv från föräldrar
              till barn. Det bekymrar mig mycket.
            </seg>
            <seg n="83a5d985">
              Det finns också, som skolministern var inne på förlåt, jag menar
              kulturministern fast jag tycker att ni jobbar så bra ihop i de
              här frågorna ett samband mellan läsningen av litteratur och hur
              det går i skolan. I en strategi för att öka läsningen och för
              att se till att fler elever, fler ungdomar men också fler vuxna
              läser mycket och stärker bokens ställning är därför skolpolitiken
              helt avgörande. Jag tycker att regeringen har en alldeles otroligt
              bra politik på detta område nu för tiden.
            </seg>
            <seg n="873b9683">
              Om man inte satsar på att eleverna ska lära sig läsa ordentligt
              i de tidiga årskurserna får det naturligtvis till följd att de
              får ett minskat intresse av att läsa andra böcker än skolböcker.
              Den som inte klarar skolans läseböcker ger sig inte på Harry Potter
              om han inte känner sig tvingad till det.
            </seg>
            <seg n="c7d4d9a9">
              Om vi skulle skanna av Sverige skulle vi se att det finns många
              goda idéer och bra projekt runt om i det här landet, på skolor,
              på bibliotek och på många andra ställen, som gör att man fångar
              upp barn och ungdomar och hjälper dem att bli läsande.
            </seg>
            <seg n="e18c40c2">
              McDonalds har tagit några initiativ som jag tycker är spännande.
              Jag tror att hotellkedjan Radisson SAS har tagit ett initiativ
              att byta ut den lilla chokladbiten som man får på kudden när man
              kommer till hotellet mot en pocketbok. Det tycker jag är alldeles
              utmärkt. Många andra sådana initiativ tas runt om i landet där
              man verkligen vill förtydliga att man tar ställning för kulturen
              och för läsandet.
            </seg>
            <seg n="f8f93dbc">
              Många av dessa goda idéer kunde spridas mycket bättre om det
              fanns en nationell strategi för hur det ska gå till. Vi ser att
              det finns många bra exempel i andra länder. USA har naturligtvis
              större problem än vi, men där har man tagit tag i det med många
              intressanta projekt. Det gäller även England. I Danmark håller
              man just nu på med en nationell lässatsning och en lässtrategi.
              Inte minst viktigt är väl att vi förtydligar föräldrars ansvar
              för detta.
            </seg>
            <seg n="89dfd34d">
              Precis som dåliga matvanor kan gå i arv kan även dåliga läsvanor
              gå i arv. Om man ska klara att bryta detta sociala arv ska man
              vara väldigt tydlig med att föräldrar vid sidan av skolan har
              ett grundläggande ansvar för att barn och ungdomar blir läsande
              människor.
            </seg>
          </u>
          <note n="c5952e1b">
            Anf. 86 GUNILLA CARLSSON i Hisings Backa (s):
          </note>
          <u who="christer_nylander_5a0cc0" xml:id="i-a6cfc1e19b97a91f-1" n="76f5c662" prev="i-0681a916f7a20013-1">
            <seg n="62551305">
              Herr talman! Kulturministern använde ordet katastrof. Ja, det
              kanske lätt uppfattas som det. Jag håller med om att vi har många
              som läser och många som läser mer. Försäljningen av böcker ökar,
              vilket jag tycker är jättebra.
            </seg>
            <seg n="90746af3">
              Men det jag vill lyfta fram med interpellationen är den grupp
              som inte tar del i läsandet, som oftast kommer från familjer där
              det kanske inte finns böcker och där man inte ser en förälder
              som sitter och läser. Den stora frågan är hur vi ska se till att
              också de kommer med i läsandet och blir delaktiga.
            </seg>
            <seg n="c0807ca1">
              Kulturministern tar i sitt svar upp långsiktigheten med läsandet
              och att det är viktigt att man satsar på barn och unga. Där är
              vi överens. Jag tycker också att man ska satsa på barn och unga.
              Men man får heller inte glömma de vuxna i det här arbetet. Läsfrämjande
              insatser som riktar sig till vuxna är jätteviktiga eftersom vi
              vet att barnen oftast tar efter hur vi vuxna agerar.
            </seg>
            <seg n="1d713ae1">
              Jag har också en fråga till kulturministern. Den bygger lite
              på det du sade tidigare om att det är viktigt att vi satsar på
              barnen och att skolan är en viktig aktör. Under förra året skapades
              läscentrum under Myndigheten för skolutveckling. Enligt vad jag
              har hört har skolministern nu aviserat att dessa läscentrum ska
              läggas ned. Nu är kanske detta inte en fråga för kulturministern,
              men eftersom du lyfter fram detta som en viktig insats och som
              ett exempel på hur ni jobbar tillsammans, skolministern och kulturministern,
              skulle jag ändå vilja fråga hur du, kulturministern, får detta
              att gå ihop. Här har man gjort en satsning på läscentrum för att
              stimulera läsandet, och så väljer regeringen att avisera att man
              vill lägga ned den verksamheten.
            </seg>
            <seg n="9a3e361c">
              En annan del som du tar upp är skolbiblioteken. För oss socialdemokrater
              är biblioteken över huvud taget en jätteviktig del i läsandet.
              Vi ska ha möjlighet att låna böcker. Det ska vara fria boklån.
              I sitt kulturpolitiska program skriver Moderaterna, det parti
              som kulturministern representerar, att man kan tänka sig att införa
              avgift på bokutlåning för vuxna. Hur går det ihop med att man
              vill stimulera läsandet? Det är min nästa fråga till kulturministern.
            </seg>
          </u>
          <note type="speaker" n="c4a35f9b">
            Anf. 87 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-6" n="fa035e29">
            <seg n="76dbaefb">
              Herr talman! Det var ett antal frågor.
            </seg>
            <seg n="d6ad326f">
              Jag börjar med det som Gunilla Carlsson tog upp om läscentrum.
              Den frågan får nog trots allt ställas till skolministern. I den
              text jag läste upp ur budgetpropositionen från i höstas aviserar
              man ju tydliga satsningar på läsandet. Det är mycket möjligt att
              det är något annat som kommer att prioriteras. Det får vi återkomma
              till. Man att man inte kommer att glömma denna fråga och att den
              är viktig är fullkomligt självklart.
            </seg>
            <seg n="397335b2">
              När det gäller att läsning gör skillnad har jag ingen annan uppfattning.
              Det finns en hel del forskning som handlar om läsandet. En del
              handlar också om vad som händer på högstadiet, inte minst bland
              pojkar. Det visar sig att det låter väldigt bra när de läser högt,
              men när de ska återge vad de har läst visar det sig att de egentligen
              inte har förstått så mycket. Helt klart finns det ett problem
              där och en riktig utmaning för skolan.
            </seg>
            <seg n="8ff12f73">
              Det finns också forskning som säger att det har betydelse, som
              Christer Nylander var inne på, hur man samtalar hemma. När det
              gäller detta att man inte talar med varandra särskilt mycket är
              vi inne på sådant som politiker har väldigt svårt att styra över.
              Alltifrån att man inte äter middagar ihop, inte umgås, påverkar
              läsningen. Detta kan vi naturligtvis inte kommendera fram på politisk
              väg, men det här är en del i problemet. Och det är ett bekymmer
              just när det handlar om unga pojkar. Visst är det så.
            </seg>
            <seg n="af5456cd">
              Kort och gott tycker jag att det kulturpolitiska programmet,
              som Gunilla Carlsson var inne på, innehåller väldigt många bra
              och nya tankar. Men jag har sagt det tidigare och jag säger det
              igen: Vi kommer inte att föreslå att man på något sätt ska ta
              betalt för boklån. Däremot finns det alla möjliga skäl att utveckla
              biblioteken. Det finns säkert också skäl att se över bibliotekslagen
              och litteraturstödet, men det är ingenting som kommer att kunna
              ske under detta år, helt enkelt av tidsskäl. Men under mandatperioden
              kommer vi säkert att få anledning att återkomma till detta, för
              det händer som sagt väldigt mycket på biblioteksområdet.
            </seg>
            <seg n="74c73e7b">
              Det fanns en intressant artikel i Svenska Dagbladet den 22 mars,
              Bibliotek söker sin roll bland caféer och spel, som jag kan rekommendera.
              Bland annat hänvisar man till den förre kulturministern Bengt
              Göransson, som jag verkligen högaktar, som var väldigt kritisk
              till införandet av en bibliotekslag. Det här kommer vi att få
              återkomma till.
            </seg>
            <seg n="336025e3">
              När det handlar om det som Gunilla Carlsson framför allt talade
              om, att få inte bara vuxna män utan också och framför allt yngre
              pojkar att intressera sig för böcker, om nu detta inte är något
              som är naturligt i hemmiljön, tycker jag att den verksamhet som
              bland annat pågår på biblioteket vid Dieselverkstaden ute i Nacka
              är väldigt intressant. Där hittar man nya vägar att nå framför
              allt unga pojkar för vilka det kanske inte känns fullständigt
              naturligt att ens kasta sig över Harry Potter i bokform. På olika
              sätt ibland genom spel, ibland genom tecknade serier har de funnit
              vägen in till böckerna. Det finns alltså många olika sätt att
              nå och möta dem för vilka det kanske inte känns naturligt att
              läsa.
            </seg>
          </u>
          <note type="speaker" n="78add9db">
            Anf. 88 CHRISTER NYLANDER (fp):
          </note>
          <u who="christer_nylander_5a0cc0" xml:id="i-0681a916f7a20013-2" n="76f5c662" next="i-a6cfc1e19b97a91f-2">
            <seg n="890993bb">
              Fru talman! Jag noterar att det i denna som i så många andra
              frågor finns väldigt höga förväntningar på den nya regeringen.
              Det mesta skulle vara löst, och inte minst skulle problemet som
              lässtatistiken från SCB för 2006 visar vara löst av den här regeringen
              på fem månader. Det är bra att vi har höga förväntningar på den
              nya regeringen, tycker jag, men det får också vara lite realism
              i dem.
            </seg>
            <seg n="2593eb72">
              Problemen har inte uppstått under 2007. Det vi diskuterar här
              är att Sverige har haft en väldigt god nivå under många år som
              har börjat eroderas underifrån på grund av, tror jag, att läsningen
              inte har varit tillräckligt tydligt i fokus men också på grund
              av problem till följd av den utbildningspolitik som har varit.
            </seg>
            <seg n="9d41b06d">
              Jag skulle vilja ta upp några delar av det som har varit uppe
              i diskussionen tidigare. När det gäller unga pojkar till exempel
              tror jag att något som vi måste jobba mycket mer med är att hitta
              goda förebilder, människor som unga killar ser upp till och som
              också är duktiga läsare eller intresserade av böcker. Just denna
              strategi har man använt sig av på många ställen runt om i världen.
              Särskilt i USA har man haft en ganska stor framgång med just den
              tanken. Detta tror jag är något som vi i Sverige skulle kunna
              vara bättre på.
            </seg>
            <seg n="94ea2cb3">
              Jag ska också säga något som jag inte tog upp i mitt tidigare
              inlägg, att jag tycker att en hel del av fackförbunden på LO-sidan
              gör mycket bra insatser för att sprida läsningen och se till att
              nya grupper börjar läsa.
            </seg>
            <seg n="e82dfc5a">
              Sverige ligger bra till, men vi har problem. Vi måste orka vara
              långsiktiga, för detta är något som man inte kan vända på fem
              månader den tid som vi har haft en ny regering. Det är förmodligen
              något som man inte kunnat ändra på under flera år. Men jag tror
              att det är viktigt att börja förändra detta snart, därför att
              om den negativa utvecklingen tillåts att gå för långt blir det
              väldigt tungt att vända den senare.
            </seg>
            <seg n="c70db5e3">
              Jag skulle med detta vilja tacka ministern för svaret.
            </seg>
          </u>
          <note n="ebc22c6a">
            Anf. 89 GUNILLA CARLSSON i Hisings Backa (s):
          </note>
          <u who="christer_nylander_5a0cc0" xml:id="i-a6cfc1e19b97a91f-2" n="76f5c662" prev="i-0681a916f7a20013-2">
            <seg n="15d467ba">
              Fru talman! Tack för diskussionen om vikten av läsandet. Jag
              tror att det är en fråga som vi måste jobba med hela tiden. Även
              om det har gjorts mycket under de tidigare åren visar nu siffrorna
              att vi har ännu mer att göra.
            </seg>
            <seg n="e11fa8c7">
              Det är viktigt att vi inte glömmer bort de vuxnas läsande och
              bara fokuserar på barn och unga. Vi måste se hur viktigt det är
              att också de vuxna läser. Den goda förebilden kanske kan vara
              en förälder.
            </seg>
            <seg n="1306d7e2">
              Vi måste jobba med mycket läsfrämjande verksamhet, och det görs
              redan i dag. Jag tycker att vi ska lyfta samman alla goda exempel
              på det som genomförs runt om i landet.
            </seg>
            <seg n="14d22ec9">
              Kulturministern sade: Vi tänker inte under den här perioden införa
              avgifter för att låna böcker på biblioteken. Med det säger hon
              egentligen: Vi gör det inte nu, men vi kan tänka oss att göra
              det längre fram. När vi lyfter upp frågan om fri entré till statliga
              museer säger kulturministern: Vi tvingar numera inte museerna
              att ta betalt, utan det är deras fria val att ta entréavgift eller
              inte.
            </seg>
            <seg n="876707db">
              Blir det i framtiden upp till biblioteken själva om de vill ta
              betalt för att låna ut böcker till vuxna eller inte, eller kommer
              ni att säga att alla ska ta betalt för att låna ut vuxenböcker?
            </seg>
          </u>
          <note type="speaker" n="d027d0b2">
            Anf. 90 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-7" n="fa035e29">
            <seg n="6fb4e762">
              Fru talman! Det är lustigt hur man kan välja att tolka eller
              vantolka. Jag sade den här mandatperioden därför att jag är vald
              för den här mandatperioden. Vad som händer därefter vet ju ingen
              av oss. Men jag har inga som helst ambitioner att föreslå att
              man ska ta betalt för boklån, så är den saken sagd.
            </seg>
            <seg n="a14850b9">
              Vi talade tidigare om att det finns olika sätt att mäta läsning,
              läsning av skönlitteratur eller facklitteratur. Läsning på Internet
              är också läsning, men det är något som kanske inte alltid mäts
              i det här sammanhanget.
            </seg>
            <seg n="adf7f60e">
              För att ta fasta på det som Christer Nylander sade om vuxna förebilder
              tycker jag att det skulle vara underbart något som jag inte heller
              kan kommendera fram att se Zlatan eller Henke Larsson försjunkna
              i böcker när de sitter och väntar på att matchen ska börja. Visst
              vore det bra? Det kanske är en annan form av förebilder.
            </seg>
            <seg n="c49220d9">
              Trots allt finns det mycket som är glädjande. För bara tio år
              sedan var det väldigt ovanligt med böcker på andra platser än
              i bokhandlarna. I dag finns böcker att köpa nästan överallt, till
              och med på bensinmackarna, och det blir fler och fler ställen.
              Det kanske inte alltid är så rikt utbud, men det är lättillgängligt
              och det är faktiskt väldigt viktigt.
            </seg>
            <seg n="917ff7aa">
              Det är möjligt att man på sikt kommer att behöva någon form av
              lässatsning. Det utesluter vi inte. Men tills vidare jobbar vi
              med frågan både på Kulturdepartementet och i Utbildningsdepartementet.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="d200f708">
            16 § Svar på interpellation 2006/07:329 om gränsen för kultur-
            och yttrandefriheten
          </note>
          <note type="speaker" n="8269ea7d">
            Anf. 91 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-8" n="fa035e29">
            <seg n="4944bffe">
              Fru talman! Nikos Papadopoulos har frågat mig om jag avser att
              ta några initiativ dels när det gäller frågan om hantering av
              fördelning av föreningsbidrag till en kulturförening, dels för
              att tydliggöra regeringens syn på yttrandefriheten för kulturföreningar.
            </seg>
            <seg n="03cfdb5d">
              Jag vill börja med att framhålla att partipolitiska uppfattningar
              enligt min mening saknar betydelse vid fördelning av bidrag till
              kulturföreningar.
            </seg>
            <seg n="a2d1e317">
              När det gäller fördelning av föreningsbidrag till en kulturförening
              är det i första hand en fråga för den fördelande instansen exempelvis
              en kommun eller en myndighet att göra nödvändiga bedömningar och
              prioriteringar. Vid fördelningen ska givetvis gällande regelverk
              beaktas, inklusive de särskilda riktlinjer som kan finnas för
              det aktuella bidraget. Detta gäller i fråga om såväl kulturföreningar
              som andra bidragsmottagare. Jag är inte beredd att ytterligare
              reglera hanteringen av bidragen.
            </seg>
            <seg n="60a87a40">
              Yttrandefriheten är av central betydelse i vårt samhälle. En
              mångfald röster och en fri debatt är en grundläggande förutsättning
              för en levande demokrati och en fri åsiktsbildning. Det är en
              viktig uppgift inte minst för kulturpolitiken att värna denna
              frihet. Bestämmelser om yttrandefriheten finns i regeringsformen
              och, när det gäller massmedier, i tryckfrihetsförordningen och
              yttrandefrihetsgrundlagen. Dessa regler ger ett tydligt och starkt
              skydd. Detta skydd gäller på kulturområdet likaväl som på andra
              områden i vårt samhälle. Det finns mot denna bakgrund enligt min
              bedömning inte något behov av att ta några initiativ för att särskilt
              tydliggöra regeringens syn på yttrandefriheten för kulturföreningar.
            </seg>
          </u>
          <note type="speaker" n="fdf21552">
            Anf. 92 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-343ed569815315ab-0" n="5d23d66e">
            <seg n="39500c55">
              Fru talman! Jag vill tacka ministern för svaret på min interpellation.
              Det gläder mig att kulturministern tycker att partipolitiska uppfattningar
              inte ska få avgöra fördelningen av bidrag till kulturföreningar.
            </seg>
            <seg n="cadba9a3">
              Det som min interpellation handlar om och som har gjort mig och
              många andra upprörda är hur kulturföreningen Södra Fot i min stadsdel,
              Skarpnäck, i södra Helsingfors behandlades för ett par månader
              sedan. Kulturministens moderata partikollega, som är ordförande
              i Skarpnäcks stadsdelsnämnd, stoppade då en ansökan om kulturbidrag
              till kulturföreningen för att han inte tyckte om en temakväll
              föreningen hade för sex månader sedan i september 2006.
            </seg>
            <seg n="15fe3af1">
              Den 21 januari 2007 stod det så här i sammandragsprotokollet
              från stadsdelsnämnden: Föreningen Södra Fot använder delar av
              skattemedel till att bedriva partipolitisk propaganda riktad mot
              alliansen. Alliansen är därför enig om att föreningen Södra Fot
              under 2007 inte ska erhålla medel från stadsdelsnämnden.
            </seg>
            <seg n="e2d9a5d1">
              Det som upprörde alliansen så mycket var en aktivitet kallad
              Allsång mot alliansen som hölls den 1 september 2006. Jag var
              inte där under temakvällen, men jag har hört att det spelades
              en del musik av vänsterinriktade kompositörer Afzelius och Mikael
              Wiehe. Kanske spelades även musik av Mikis Theodorakis som tillhör
              mitt gamla hemlands kompositörer. Theodorakis stod förvisso till
              vänster, och han satt även i fängelse i Grekland för detta under
              juntatiden under 70-talet. Men det här är populär musik som också
              spelades i de borgerliga salongerna. Det vore chockerande om föreningsbidraget
              i Sverige skulle användas för att bedriva politisk censur.
            </seg>
            <seg n="f58bc729">
              Södra Fot är en politiskt obunden och demokratisk förening som
              i flera år har bedrivit och bedriver en mängd uppskattade kulturaktiviteter
              öppna för alla som vill delta.
            </seg>
            <seg n="7f416da2">
              Fru talman! Händelsen i Skarpnäck har skapat oro i kulturlivet
              och i teatergrupper, för om det är så att den borgerliga regeringen
              står bakom en kultursyn som innebär att vi får snävare gränser
              för yttrandefriheten blir det problem med demokratin också i vårt
              land.
            </seg>
            <seg n="2dd7bd15">
              Kulturministern säger i sitt svar på min interpellation att våra
              grundlagar ger ett starkt och tydligt skydd. Det är klart att
              jag förstår och tycker att det är bra att kulturministern står
              bakom våra grundlagar. En minister som inte stöder våra grundlagar
              hade ju varit en sensation!
            </seg>
            <seg n="e2773ba9">
              Jag är oroad av det som den moderata ordföranden har gjort i
              Skarpnäck. Jag skulle gärna vilja höra ett starkt och tydligt
              avståndstagande från ministern.
            </seg>
          </u>
          <note type="speaker" n="5be6d0b4">
            Anf. 93 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-9" n="fa035e29">
            <seg n="e920632c">
              Fru talman! Jag håller med om att det skulle vara en sensation
              om jag skulle ta avstånd från våra grundlagar. Det avser jag inte
              att göra.
            </seg>
            <seg n="1c10eb36">
              Nikos Papadopoulos var inte där under kvällen. Det var inte jag
              heller. Jag vet inte mycket mer än att jag har fångat upp i tidningarna
              att det här blev en fråga för Skarpnäcks stadsdelsnämnd. Jag har
              inga intentioner och egentligen ingen möjlighet att lägga mig
              i hur man i enskilda kommuner fördelar sina bidrag. Det får bli
              en debatt som man för inom kommunen, och det utgår jag från att
              man har gjort.
            </seg>
            <seg n="7640f4e9">
              Jag kan inte riktigt se att vi skulle ägna oss åt någon form
              av politisk censur. Det var ju inte fråga om att föreningen inte
              skulle få framföra sina åsikter.
            </seg>
            <seg n="a5719639">
              Däremot har jag någonstans uppfattat att föreningen Södra Fot
              hade fått ett treårigt uppdrag för en verksamhet vid en skola
              i Skarpnäcksområdet. Det var alltså tidsbegränsat. I vad mån det
              fanns några löften om att föreningen också skulle kunna få förlängd
              verksamhet eller förlängt bidrag vet jag ingenting om. Det här
              är en fråga som jag egentligen inte avser att agera i.
            </seg>
          </u>
          <note type="speaker" n="0f9c5dcb">
            Anf. 94 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-343ed569815315ab-1" n="5d23d66e">
            <seg n="01dd729d">
              Fru talman! Jag vill tacka kulturministern för förtydligandet.
              Men jag är fortfarande inte helt nöjd med det du svarar.
            </seg>
            <seg n="8e7cf055">
              Vi kan inte bortse från händelsen i Skarpnäck. Det är en händelse
              som inte gagnar yttrandefriheten och demokratin. Det är ett allvarligt
              tecken som visar att en politisk ledning i en kommun tydligt uppvisar
              en så omogen demokratisk inställning.
            </seg>
            <seg n="79ccd248">
              Vad blir nästa steg i tystnadens strategi? Och som Ingemar Göransson
              skriver: Hur kommer det att bli när PRO kritiserar kommunledningen
              för utförsäljning av allmännyttan? Ska pensionärerna förlora eventuella
              kommunala bidrag då, eller ska de lämna in ett tystnads- och lydnadslöfte
              för framtiden? Hur blir det när de lokala idrottsföreningarna
              kritiserar sin moderata kommunledning för höga planytor? Blir
              de av med sina kommunala verksamhetsbidrag till ungdomsverksamhet
              till dess att de lovar att inte ifrågasätta visdomen i Moderaternas
              tystnadskrav?
            </seg>
            <seg n="25f5e2f8">
              Vi kan fortsätta med att tala om momspengar som drogs in, med
              bibliotek och så vidare. Listan kan bli lång.
            </seg>
            <seg n="c36d1ae5">
              Men om vi får fler Billy Östh blir risken för demokratin och
              yttrandefriheten stor. Därför skulle det vara bra om vi kan få
              veta hur kulturministern ställer sig till det som har hänt i Skarpnäck.
            </seg>
          </u>
          <note type="speaker" n="37e1cde2">
            Anf. 95 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-10" n="fa035e29">
            <seg n="31ac0c81">
              Fru talman! Jag kan inte lämna något mycket längre eller mer
              uttömmande svar än jag redan har gjort. Partipolitiska uppfattningar
              saknar betydelse när det gäller bidragsfördelningen. Jag är fullkomligt
              övertygad om att man inom Helsingforss kommunfullmäktige är fullt
              kapabel att föra den diskussionen, och det utgår jag från att
              man också har gjort.
            </seg>
            <seg n="cc21b666">
              Men jag kan inte härifrån ta ställning till om man har gjort
              fel eller rätt. Vi var inte med under den här omdiskuterade kvällen.
              Jag kan inte Södra Fots verksamhet. Jag har inte fört någon diskussion
              med Skarpnäcks stadsdelsnämnd. Det hade ju också varit lite konstigt.
            </seg>
            <seg n="bcef8b31">
              Det är självklart att yttrandefrihet ska gälla. Men jag avser
              inte att agera just i det här fallet. Det får i så fall oppositionen
              och andra göra i kommunfullmäktige i Helsingfors.
            </seg>
          </u>
          <note type="speaker" n="c2905a1e">
            Anf. 96 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-343ed569815315ab-2" n="5d23d66e">
            <seg n="a88c82c0">
              Fru talman! Jag vill tacka kulturministern för en bra debatt.
              Jag tycker att den har varit klargörande för var vi står, och
              jag tror inte att vi kommer mycket längre i dag.
            </seg>
            <seg n="07ebd5a7">
              Vi tycks i alla fall vara överens om att kulturen och den fria
              debatten är viktiga, och det är ju en bra början. Men jag hade
              önskat att kulturministern ännu tydligare hade markerat sin tro
              på yttrandefriheten och mångfalden i kulturlivet. Jag kan bara
              hoppas att vi i framtiden ska slippa den sortens övertramp som
              har drabbat kulturföreningen Södra Fot i Skarpnäck.
            </seg>
          </u>
          <note type="speaker" n="3caa7c4b">
            Anf. 97 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-11" n="fa035e29">
            <seg n="16ae3975">
              Fru talman! Jag är beredd att dö för yttrandefriheten det är
              jag faktiskt. Den finns ju fortfarande kvar. Men i vad mån man
              i Helsingforss stad, det vill säga i Skarpnäcks stadsdelsnämnd,
              väljer att inte ge kommunala bidrag till en speciell förening
              kan jag faktiskt inte ha några synpunkter på. Inte desto mindre
              är jag snudd på beredd att lägga mig i graven för att försvara
              yttrandefriheten.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="0458ba00">
            17 § Svar på interpellation 2006/07:374 om ett rikt kulturutbud
            i hela landet
          </note>
          <note type="speaker" n="fc425d35">
            Anf. 98 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-12" n="fa035e29">
            <seg n="c1c4d294">
              Fru talman! Ibrahim Baylan har frågat mig vad jag kommer att
              göra för att regionala kulturinstitutioner, däribland Norrlandsoperan,
              ska få likvärdiga ekonomiska möjligheter som kulturinstitutioner
              i Helsingfors.
            </seg>
            <seg n="51f72059">
              Ibrahim Baylan anför att långa avstånd gör det dyrare att driva
              kulturverksamhet i norra Sverige jämfört med i till exempel Helsingfors.
              Vidare hävdas att skattereglerna gjort att det blivit dyrare att
              anlita tillresande artister samt att regeringens beslut om hanteringen
              av de nya momsreglerna innebär en minskning av de statliga anslagen.
            </seg>
            <seg n="06041bf6">
              Låt mig först konstatera att det är både mycket viktigt och självklart
              att vi ska ha ett levande och kreativt kulturliv av hög kvalitet
              runt om i hela landet. Kulturen bidrar också till olika regioners
              attraktivitet, sysselsättning och utveckling. Som kulturminister
              är jag mycket glad över den utveckling som sker i norra Sverige,
              bland annat med Norrlandsoperans utveckling, ett nytt kulturhus
              i Luleå och den nutida kammarorkestern Neo i Piteå. Alla dessa
              exempel speglar ett spännande gränsöverskridande och nytänkande
              som berikar hela kulturlivet.
            </seg>
            <seg n="5e84ca85">
              När det gäller skattereglerna för att anlita tillresande artister
              har finansministern nyligen svarat på en skriftlig fråga om detta
              från Ulla Löfgren (2006/07:788). I svaret konstaterar finansministern
              att det inte finns, och inte heller har funnits, några särskilda
              skatteregler för frilansande konstnärer. Någon förändring av reglerna
              har således inte skett. Allmänt framhöll han att skattereglerna
              så långt som möjligt bör vara utformade så att undantag för olika
              grupper undviks. Han konstaterade vidare att det till Regeringskansliet
              inkommit ett par ärenden med liknande frågor och att beredningen
              av dessa ännu inte är avslutad.
            </seg>
            <seg n="40b6944f">
              Vad gäller de nya momsreglerna så vill jag först och främst understryka
              att scenkonstområdet tillförts en betydande engångssatsning på
              över 300 miljoner kronor. Det är också rimligt att statens bidrag
              till de regionala institutionerna påverkas av omvärldsförändringar
              av olika slag, såsom till exempel nu när den nya avdragsrätten
              förändrar institutionernas ekonomiska förutsättningar.
            </seg>
            <seg n="f597df67">
              Därför har Kulturrådet fått i uppdrag att se till att bidragen
              till institutionerna anpassas så att förändringarna i avdragsrätten
              neutraliseras. Kulturrådet har även fått i uppdrag att årligen
              pröva bidragen till de regionala scenkonstinstitutionerna utifrån
              verksamhetsmässig prestation och ekonomisk situation samt utifrån
              kulturpolitiska prioriteringar. En sådan prövning är enligt min
              mening en ansvarsfull hantering av skattebetalarnas pengar.
            </seg>
            <seg n="ed723252">
              Statens kulturråd har i en rapport till regeringen redogjort
              för sina bidragsbeslut 2007 med anledning av regeringens uppdrag.
              I denna rapport framgår Kulturrådets bedömningar. Bland annat
              har Kulturrådet prioriterat musikteatrar, däribland Norrlandsoperan,
              i sina bidragsbeslut och även andra verksamheter och deras förutsättningar
              i norra Sverige.
            </seg>
            <seg n="cb6688b8">
              En ytterligare rapport kommer Kulturrådet att lämna till regeringen
              i juli i år. Jag har fullt förtroende för att Kulturrådet kommer
              att hantera det fortsatta uppdraget på ett utomordentligt sätt
              och att de tar ansvar för en väl avvägd bidragsfördelning som
              bidrar till de kulturpolitiska målen.
            </seg>
          </u>
          <note type="speaker" n="8ce11076">
            Anf. 99 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-862cea3b00496cf9-2" n="25d971df">
            <seg n="28ae35a6">
              Fru talman! Jag får väl börja som sig bör med att tacka kulturministern
              för det svar som hon har lämnat på min interpellation. Jag kan
              dock konstatera att det tyvärr inte kom några nya besked om att
              rätta till den uppenbara orättvisa som har blivit till följd av
              det regeringsbeslut som regeringen tog i slutet av förra året,
              som har lett till att till exempel Norrlandsoperan får 2 miljoner
              mindre i anslag.
            </seg>
            <seg n="ed069a8c">
              2 miljoner kanske inte låter som särskilt mycket i sådana här
              sammanhang där det ofta diskuteras miljardbelopp. Men för Norrlandsoperan
              utgör detta en sjundedel av dess verksamhetsmedel, det vill säga
              15 procent av de rörliga verksamhetsmedel som de hade tänkt använda
              under detta år. Detta kommer naturligtvis att generera mindre
              verksamhet och därmed också slutligen ett mindre kulturutbud i
              norra Sverige.
            </seg>
            <seg n="2225b8dc">
              Jag kan konstatera att kulturministern i svaret anför att det
              här med långa avstånd visserligen finns men att det inte har påverkats
              av några förändringar i skattereglerna. Det är visserligen sant
              att inga skatteregler har förändrats, men tillämpningen av dessa
              har förändrats, kulturministern. Och då är frågan: Är man beredd
              att göra någonting åt detta, så att inte kulturlivet i norra Sverige
              drabbas negativt? Det är det första.
            </seg>
            <seg n="1aa003f2">
              Sedan kommer det andra. Kulturministern anför att det finns ett
              väldigt rikt kulturliv uppe i norra Sverige och tar upp ett antal
              mycket bra och goda exempel, däribland Norrlandsoperan, kulturhuset
              i Luleå och kammarorkestern i Piteå. Då är min fortsatta fråga
              till kulturministern: Är kulturministern på något sätt beredd
              att vidta några åtgärder för att dessa kulturinstitutioner som
              är uppskattade och som är bra ska få likvärdiga ekonomiska villkor
              som till exempel de stora kulturinstitutionerna i Helsingfors
              har?
            </seg>
            <seg n="04ed2112">
              Vi kan ju också konstatera att det finns ett antal kulturinstitutioner
              i vår huvudstad som inte drabbas på samma vis av regeringens beslut.
              Det är väl bra för dem. Missförstå mig inte! Jag missunnar dem
              inte alls detta. Det är jättebra att man satsar på kulturen i
              vår huvudstad, så att vår huvudstad är en attraktiv plats och
              också har ett rikt kulturliv. Men vore det inte rimligt att på
              samma vis se till att kulturinstitutionerna ute i landet har likvärdiga
              ekonomiska villkor? God vilja kan ju varken vi eller några konstnärer
              leva på.
            </seg>
            <seg n="ff1db98a">
              Kan inte kulturministern nu, som ett utspel, passa på att rätta
              till den uppenbara orättvisa som blivit till följd av det regeringsbeslut
              som togs i slutet av förra året och som innebär att kulturinstitutioner
              ute i landet faktiskt får mindre resurser?
            </seg>
            <seg n="665f2779">
              Vi kan prata om teknik. Vi kan prata om vem som har gjort vad.
              Likväl är det uppenbara resultatet att kulturinstitutioner ute
              i landet får mindre resurser och att detta naturligtvis, på ett
              negativt sätt, kommer att påverka den verksamhet som bedrivs,
              om ingenting görs.
            </seg>
          </u>
          <note type="speaker" n="a4bab6cf">
            Anf. 100 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-13" n="fa035e29">
            <seg n="4413ac4f">
              Fru talman! Jag får väl också säga att det inte alltid är staten
              som är huvudman för de olika institutioner som Ibrahim Baylan
              tar upp. Men jag skulle kunna räkna upp ännu fler institutioner
              som gör ett fantastiskt arbete i de norra delarna av Sverige för
              att vi ska kunna ha ett rikt kulturliv där.
            </seg>
            <seg n="beecbf67">
              Nu är det ju Kulturrådet som har till uppgift att fördela pengar.
              I den rapport vi har diskuterat den ett par gånger tidigare i
              riksdagen som är daterad den 19 februari som kom från Kulturrådet
              skriver man:
            </seg>
            <seg n="ac019804">
              Kulturrådet önskar poängtera att som utgångspunkt för uppdraget
              gäller att bidragsanpassningen i slutänden inte skall leda till
              att institutionen/organisationen har mindre medel att röra sig
              med, jämfört med tidigare år.
            </seg>
            <seg n="b2e9f8e1">
              Man skriver också:
            </seg>
            <seg n="8317956a">
              För det fall det senare framkommer att Kulturrådets anpassning
              varit felaktig till nackdel för en bidragstagare i inte helt ringa
              grad, torde detta kunna kompenseras inom ramen för de omprioriteringar
              som senare kan göras.
            </seg>
            <seg n="4ed3bfc0">
              Det är också något som man arbetar med inom Kulturrådet.
            </seg>
            <seg n="603ade6c">
              När det gäller traktamenten var det, som bekant, en fråga som
              var aktuell redan under förra perioden när Ibrahim Baylan själv
              satt i regeringen. Jag vet att vi hade en del diskussioner om
              just den frågan. Det är inget som är glömt. Den finns fortfarande
              i hög grad levande. Men det är väldigt många frågor som måste,
              så att säga, lösas ut under den här mandatperioden. Traktamentsfrågan
              finns med bland dessa, eftersom vi vet att det har varit besvärligt.
              Om det kommer att leda till några särskilda villkor just i det
              här fallet är för tidigt att säga. De diskussionerna har vi med
              Finansdepartementet.
            </seg>
            <seg n="a57736d2">
              Det ser olika ut i olika delar av landet av väldigt många skäl.
              En anledning till att det kan vara lägre bidrag på en del håll
              är att omkostnaderna kan vara lägre. Ibland är de högre, exempelvis
              när det handlar om att engagera kulturskapare från olika delar
              av landet, när det handlar om resor och ersättningar. Hyresnivån
              ser också olika ut. Det är inte alltid helt lätt att jämföra rätt
              över.
            </seg>
          </u>
          <note type="speaker" n="7813ab8c">
            Anf. 101 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-862cea3b00496cf9-3" n="25d971df">
            <seg n="ccba6bf3">
              Fru talman! Jag försöker tolka det som kulturministern säger.
              Uppfattar jag det rätt, att det är ett löfte när det gäller de
              försämringar som vi nu ändå ser? Man kan resonera om orsaker,
              man kan resonera om gången, hur detta har gått till och vara missnöjd
              eller nöjd med delar av det. Likväl ser vi att det har skett en
              neddragning av resurserna till Norrlandsoperan exempelvis. Det
              finns många andra kulturella institutioner ute i landet som har
              fått känna av detta. Det har dessutom skett väldigt abrupt, kulturministern.
              Det kom ju väldigt plötsligt för väldigt många av dem. Man hade
              lagt ut verksamheten. Man hade redan planerat och var på gång,
              och så kom detta väldigt abrupt. Även om jag har största respekt
              för att en regering inte kan göra allting på en gång en regering
              måste få tid på sig under en hel mandatperiod kan jag konstatera
              att detta gick väldigt snabbt, väldigt plötsligt och väldigt hastigt.
              Det tog väldigt många kulturinstitutioner på sängen. Det måste
              väl ändå också kulturministern vara medveten om är fallet.
            </seg>
            <seg n="b9c695f3">
              Det verkar vara som att det ibland kan gå väldigt snabbt, men
              jag har naturligtvis respekt för att det inte gör det alla gånger.
              Det är bara synd att det är de negativa sakerna som går så snabbt
              medan de positiva delarna verkar låta vänta på sig. Men, som sagt,
              jag kan ha respekt för att det tar tid.
            </seg>
            <seg n="13f83fd6">
              Kan jag ändå av det svar som kulturministern lämnade se det som
              ett löfte att dessa orättvisor ska rättas till under det kommande
              budgetarbetet med vårpropositionen? Är det ett löfte? Vad jag
              förstod förs diskussionen i Finansdepartementet. Om nu Finansdepartementet
              släpper till pengar så är kulturministern beredd att lova att
              dessa orättvisor ska rättas till. Är det rätt uppfattat? Är det
              ett löfte från kulturministern?
            </seg>
          </u>
          <note type="speaker" n="ae503c2a">
            Anf. 102 ANNELI SÄRNBLAD (s):
          </note>
          <u who="anneli_sarnblad_f306b1" xml:id="i-e730e59b5316b5da-0" n="65c49a58">
            <seg n="9e1edc9b">
              Fru talman! Jag och kulturministern har ju debatterat momsfrågan
              en gång tidigare. Jag tycker att Ibrahim Baylans fråga till ministern
              är mycket väsentlig. Jag har varit runt och träffat en del institutioner
              som har drabbats och haft en dialog. Det gäller också det som
              Kulturrådet föredrog i kulturutskottet.
            </seg>
            <seg n="e9475971">
              Man får lägga ned produktioner så är det ute i vårt land. Ibrahim
              Baylan har varit inne på det och det är en viktig poäng: Kulturministern
              säger sig värna kulturen. Det tror jag också att kulturministern
              gör. Det som oroar en väldigt mycket är hur mycket övriga regeringen
              brinner för kulturfrågorna. Där tror jag inte att ministern har
              det så himla lätt.
            </seg>
            <seg n="d4322a09">
              Jag vill ändå här i dag fråga kulturministern: Är du redo som
              Ibrahim Baylan sade att i dag i Sveriges riksdag säga att det
              är viktigt med ett rikt kulturliv i hela Sverige? Är den nya regeringen
              redo att ekonomiskt se till att hela Sverige ska leva kulturpolitiskt?
            </seg>
            <seg n="34064907">
              Kulturutskottet var förra veckan i Bryssel. Som ministern säger
              har kommissionen och EU lyft upp kulturfrågorna väldigt högt på
              dagordningen. Som vi tidigare har diskuterat är det en näringspolitisk
              sak.
            </seg>
            <seg n="ea28460f">
              Ministern kan ju säga att det kommer att lösa sig, men den osäkerhet
              som finns ute i landet går inte att bara trolla bort. Den finns
              ju, och man möter den. Därför är det viktigt att ministern här
              i dag kan tydliggöra om ministern är redo att se till att staten
              tar sitt ansvar för en levande kulturpolitik från norr till söder.
              Den långsiktigheten tror i alla fall vi socialdemokrater är viktig
              just för Sveriges framtid när det gäller näringspolitiken, utvecklingen
              och likvärdigheten så att alla kan utöva och ta del av kultur.
            </seg>
            <seg n="5d798c19">
              Ministern säger att regeringen inte har suttit så länge. Den
              här regeringen har varit handlingskraftig på många olika områden
              när det gäller försämringar i Sveriges land. Jag vet att ministern
              mycket väl vill driva på de här frågorna. Jag tror att ministern
              kommer att få det svårt efter stämman och det kulturpolitiska
              program som Moderaterna senast dundrade ut. När mina öron lyssnade
              på de förslagen var det inte ljuv musik som hördes. Det var en
              oroväckande låt.
            </seg>
          </u>
          <note type="speaker" n="3034722a">
            Anf. 103 ANNE LUDVIGSSON (s):
          </note>
          <u who="anne_ludvigsson_89c2d2" xml:id="i-54a7b9432a58be01-3" n="2e3ad90e">
            <seg n="6ce4382c">
              Fru talman! Förut diskuterade vi, och jag sade att jag väntar
              och väntar. Kulturministern tyckte att jag kunde ha lite tålamod.
              Men, som sagt, vissa beslut kommer snabbt. Vi har sett att det
              ofta är de som får negativ inverkan.
            </seg>
            <seg n="c6bc5131">
              Jag har en kulturinstitution, en länsteater hemma i Östergötland,
              som har drabbats av att under innevarande budgetår 2007 få beskedet
              att man får över 2 miljoner i minskat bidrag. Det gör det hela
              väldigt komplicerat. Man har skrivit avtal, man har ingångna avtal
              med skådespelare och andra, och man har planerat sin verksamhet.
              Det enda man har att göra är att få ett underskott 2007. Då är
              min fråga: Vad kan man förvänta sig inför 2008? Är det fortsatta
              snabba besked när det gäller vissa delar? Är det förändringar
              i kulturpolitiken med kort varsel som man har att förhålla sig
              till på våra kulturinstitutioner runt om i landet?
            </seg>
            <seg n="09ee8baa">
              Förut pratade vi om konstnärernas villkor och ersättningar. Det
              här drabbar kulturarbetarna i hela landet på sikt genom att man
              får färre möjligheter till arbetstillfällen. Det är oroande, och
              det är allvarligt, tycker jag, för kulturlivet som helhet i samhället.
              Det ger dåliga signaler. Jag hoppas att kulturministern kan få
              mig att tänka lite annorlunda och tänka positivt.
            </seg>
          </u>
          <note type="speaker" n="0273c53e">
            Anf. 104 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-14" n="fa035e29">
            <seg n="8413e465">
              Fru talman! Åtminstone har jag ambitionen att vi ska kunna tänka
              väldigt positivt framöver. Vi har, som sagt, fyra år på oss, så
              mycket kommer att hända. Jag kan inte ge några som helst löften.
              Det tänker jag inte heller göra i dag.
            </seg>
            <seg n="6a73c460">
              Jag vill bara återigen påpeka att det har kommit till över 300
              miljoner till scenkonstsektorn. Det är inte mindre pengar utan
              mer. Att sedan några anser att det borde ha blivit ännu mer vet
              jag. Jag har också respekt för det. Jag förstår att det har uppfattats
              som problem. Det har vi också diskuterat här i kammaren tidigare.
              Man kan säga att det gick fort, men det gjorde den planerade utflyttningen
              av de statliga verken också, med kända problem både för dem och
              för andra.
            </seg>
            <seg n="7e690a34">
              Däremot kan jag absolut ge löftet att vi ska ha ett rikt kulturliv
              i hela Sverige. Det kommer jag absolut att se till. Det är fortfarande
              runt 1 ½ miljard som går från den statliga budgeten till regionala
              institutioner runt om i landet där i allmänhet landstingen är
              huvudmän.
            </seg>
            <seg n="243b9ce9">
              Vi får se vad som händer framöver. Jag lovar att jag kommer att
              göra vad jag kan för att det ska finnas ett rikt kulturliv, ej
              blott i Helsingfors, Västra Götaland, Skåne, Småland och Värmland
              utan naturligtvis också i Norrland. Det är fullkomligt självklart.
            </seg>
          </u>
          <note type="speaker" n="ab87c17b">
            Anf. 105 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-862cea3b00496cf9-4" n="25d971df">
            <seg n="8730dbf8">
              Fru talman! Det är glädjande att höra att kulturministern har
              den ambitionen. Jag hade dock önskat få lite mer handfasta besked
              om hur detta ska gå till. Här räcker det tyvärr inte med bara
              goda föresatser.
            </seg>
            <seg n="8bcbd2b4">
              Kulturministern ger ett väldigt sympatiskt och gott intryck,
              och jag betvivlar inte hennes engagemang för kulturen. Dock har
              hon ju hittills inte haft det särskilt lätt. Det är sant att en
              mandatperiod är fyra år, men en del har den nya regeringen ändå
              hunnit med på kulturens område även om jag inte tror att det har
              övertygat kulturlivets aktörer. Det har handlat om saker som att
              avskaffa den uppskattade museireformen med fria entréer. Det har
              handlat om att ändra a-kassereglerna för scenarbetare, vilket
              naturligtvis gör det väldigt mycket svårare att vara det. I det
              här fallet har det dessutom kommit ett väldigt hastigt regeringsbeslut
              om att försvåra bidragsgivningen och därmed också sänka bidragen
              till några av landets teater-, dans- och musikinstitutioner.
            </seg>
            <seg n="50dc64be">
              Regeringens början på den här mandatperioden har alltså inte
              riktigt övertygat. Även om kulturministern som sagt ger ett sympatiskt
              intryck räcker det tyvärr inte. Det måste också handla om rejäla
              åtgärder för att möjliggöra detta rika kulturliv över hela landet.
            </seg>
            <seg n="4b6e6a2d">
              Vi kan konstatera att de stora kulturinstitutionerna i Helsingfors
              inte fått känna av motsvarande sänkningar. Det är väl bra för
              dem. Jag missunnar inte dem detta, tvärtom. Det är bra att vi
              satsar på vår huvudstad och våra kulturinstitutioner där. Jag
              hade dock gärna sett även andra åtgärder.
            </seg>
            <seg n="02d3d8d5">
              Nu har det kommit till min kännedom att kulturministern senare
              i denna vecka kommer att besöka Umeå och kanske också Norrlandsoperan.
              Jag är medveten om att en minister ute på resa alltid möter krav
              på resurser, men nu har kulturministern chansen. Kan inte kulturministern
              för en gångs skull dra på sig spenderbyxorna och komma med en
              liten pengapåse när hon ändå besöker Umeå så att man kan neutralisera
              de negativa effekterna av neddragningarna för bland annat Norrlandsoperan?
            </seg>
          </u>
          <note type="speaker" n="a03d8ebe">
            Anf. 106 ANNELI SÄRNBLAD (s):
          </note>
          <u who="anneli_sarnblad_f306b1" xml:id="i-e730e59b5316b5da-1" n="65c49a58">
            <seg n="8fbf718a">
              Fru talman! Jag tänker inte debattera så himla mycket. Min talartid
              är ju inte så lång. Men jag vill ändå fråga kulturministern hur
              hon ser på de produktioner som nu får läggas ned i och med att
              vissa inte har fått kompensation och inte i tid hunnit få de pengar
              som de hade räknat med i sin budget.
            </seg>
            <seg n="2c3b5c64">
              Jag tycker att det är synd att vi inte här i dag kan få ett tydliggörande
              av hur viktigt det är att staten tar sitt ansvar även ekonomiskt
              över hela Sverige. Men vi får vänta och se. Med spänning ser vi
              fram emot vad som komma skall från den borgerliga majoriteten
              när det gäller kulturpolitiken i framtiden. Tyvärr måste jag meddela
              dem där ute som med alla medel kämpar och slåss för att det ska
              gå runt att de inte kan förvänta sig någon långsiktighet.
            </seg>
          </u>
          <note type="speaker" n="465d90d0">
            Anf. 107 ANNE LUDVIGSSON (s):
          </note>
          <u who="anne_ludvigsson_89c2d2" xml:id="i-54a7b9432a58be01-4" n="2e3ad90e">
            <seg n="168d9d92">
              Fru talman! Som jag sade tidigare: Förändringar måste man räkna
              med. Men är det rimligt att man under innevarande budgetår ska
              få sådana här besked om att man får minskat bidrag? Det tycker
              jag är nästan på gränsen till oansvarigt.
            </seg>
            <seg n="802910e3">
              Vi vet dessutom att detta har drabbat institutionerna väldigt
              orättvist. Man förstår inte hur kulturministern tänker, och det
              gör inte jag heller.
            </seg>
            <seg n="e6e67ba3">
              Men det är som sagt regeringen och kulturministern som nu har
              ansvar för de här frågorna. Jag ska göra allt för att försöka
              hitta något positivt i detta. Vi får väl vänta lite och se, så
              kanske det till budgetåret 2008 kommer en rad positiva besked.
            </seg>
          </u>
          <note type="speaker" n="de4c50ab">
            Anf. 108 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-15" n="fa035e29">
            <seg n="0317115e">
              Fru talman! Vi kommer säkert att få många skäl att diskutera
              detta framöver under de här åren. Och tack, Ibrahim Baylan, för
              lovorden! Vi har ju inte haft möjlighet att mötas i någon debatt
              tidigare.
            </seg>
            <seg n="6e35b073">
              Det kommer att hända en hel del. Vi ska bland annat som sagt
              sjösätta den kulturpolitiska översynen, och det kommer att bli
              klart med direktiv och utredare under våren. Detta kommer vi säkert
              också att få tillfälle att diskutera.
            </seg>
            <seg n="00368a4e">
              När det handlar om kulturpolitik likaväl som allt annat finns
              det aldrig någonting som är givet. Även om man har planerat satsningar
              är det inte säkert att de blir de framgångar man har tänkt sig.
              Man har också publik och annat att ta hänsyn till. Inte ens om
              man har hur mycket pengar som helst är det givet att det man planerat
              faktiskt blir som man har tänkt sig, hur höga ambitionerna än
              är. Det gäller för kulturen likaväl som för alla andra områden.
            </seg>
            <seg n="df8c9c9f">
              Jag tycker nog ändå att staten tar sitt ansvar. Drygt 6 miljarder
              går till kulturinstitutioner i hela landet. Sedan har också den
              regionala nivån, både kommuner och landsting, ett stort ansvar
              och tar det också. Då är vi uppe i offentliga satsningar på 1920
              miljarder. Min förhoppning är att vi också ska hitta fler aktörer
              som går in och stöder kulturen på olika sätt, inte minst finansiellt,
              och att vi därmed också kan hitta nya arenor.
            </seg>
            <seg n="fea2d7a6">
              Det finns väldigt mycket att göra. Jag lovar att återkomma, även
              om jag inte kan ge några löften om pengar stående här.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="6974846e">
            18 § Svar på interpellation 2006/07:390 om besparingar på En
            bok för alla
          </note>
          <note type="speaker" n="b3ecf7d0">
            Anf. 109 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-bb91edbd160611a6-0" n="fa035e29" next="i-f08ea45d0b377357-0">
            <seg n="c205cf3c">
              Fru talman! Det blir en lång eftermiddag. Då återgår vi, Gunilla,
              till den diskussion vi hade för en liten stund sedan.
            </seg>
            <seg n="39a9e118">
              Gunilla Carlsson i Hisings Backa har frågat mig dels vilka motiven
              är för en översyn av En bok för alla AB:s uppdrag, dels vilka
              åtgärder jag kommer att vidta för att staten ska spela en roll
              för att stimulera lågutbildade att öka sitt läsande. Bakgrunden
              till frågorna är att det nuvarande avtalet mellan staten och En
              bok för alla AB är ettårigt och löper ut den 31 december 2007.
            </seg>
            <seg n="a9812c53">
              Sedan 1976 lämnar staten ett årligt stöd till En bok för alla
              AB för utgivning och spridning av kvalitetslitteratur till lågpris.
              Totalt omfattar utgivningen i dag ca 50 titlar om året, varav
              ca 30 är barn- och ungdomsböcker. När En bok för alla startade
              var det mot bakgrund av att det då endast fanns en mycket begränsad
              utgivning av kvalitetslitteratur till lågt pris. Sedan dess har
              dock ett antal förlag en omfattande utgivning av pocketböcker,
              och under de senaste åren har pocketutgivningen expanderat ytterligare.
              Enligt statistik från Svenska Förläggareföreningen uppgick antalet
              titlar i pocket år 2004 till 590, jämfört med 314 år 1998. Det
              innebär nästan en fördubbling av antalet titlar.
            </seg>
            <seg n="16f6d7a8">
              Det finns följaktligen ett brett urval av kvalitetsböcker i pocket
              på marknaden i dag, och den sänkta bokmomsen har inneburit att
              böckerna kan säljas till ännu lägre priser än tidigare. Dessutom
              har tillgängligheten till böcker ökat markant. I dag säljs pocketböcker
              inte bara i den traditionella bokhandeln utan också via Internet
              och i varuhus, kiosker, livsmedelsbutiker, pocketshopar och så
              vidare.
            </seg>
            <seg n="09844e7e">
              Den förändrade situationen på bokmarknaden är ett av skälen till
              att regeringen nu vill pröva frågan om en statligt subventionerad
              pocketutgivning för vuxna. Frågan bereds för närvarande inom Regeringskansliet,
              och det är ännu för tidigt att uttala sig om utfallet av denna
              process.
            </seg>
            <seg n="d46136b3">
              När det gäller det läsfrämjande arbetet för vuxna görs i dag
              betydande insatser bland annat inom studieförbunden, på folk-
              och arbetsplatsbiblioteken och inom föreningslivet. Att vinna
              vuxenläsare är dock ett mycket långsiktigt arbete, som måste börja
              tidigt nämligen bland barnen. Som jag ser det är det här staten
              har sin viktigaste uppgift: att se till att barn och ungdomar
              så tidigt som möjligt möter litteraturen och stimuleras till läsning
              på alla tänkbara sätt.
            </seg>
          </u>
          <note n="c20e230b">
            Anf. 110 GUNILLA CARLSSON i Hisings Backa (s):
          </note>
          <u who="lena_adelsohn_liljeroth_363786" xml:id="i-f08ea45d0b377357-0" n="fa035e29" prev="i-bb91edbd160611a6-0">
            <seg n="867aaa2d">
              Fru talman! Tack, kulturministern, för svaret! Vi fortsätter
              som sagt att diskutera läsandet i landet. Det känns som en angelägen
              fråga eftersom vi ser att läsandet minskar.
            </seg>
            <seg n="b7e1e934">
              Min fråga till kulturministern handlar om förändringen av det
              avtal som staten har med lågprisförlaget En bok för alla AB. Strax
              före årsskiftet meddelade Kulturdepartementet att avtalsperioden
              skulle kortas från tre år till ett år. Jag vet att flera partier
              i den högerledda regeringen har drivit att lågprisförlaget En
              bok för alla ska lägga ned sin vuxenutgivning av kvalitetslitteratur.
            </seg>
            <seg n="04026e90">
              Förändringen av avtalsperioden är säkert ett led i denna förändring.
            </seg>
            <seg n="8373ff0b">
              Vad jag är förvånad över är kulturministerns svar. Hon hänvisar
              till sänkt bokmoms, till att tillgängligheten till böcker har
              ökat markant och till att det i dag säljs böcker inte bara i bokhandeln
              utan även i varuhus, kiosker, livsmedelsaffärer med mera. Det
              är naturligtvis jättebra. Det tycker jag också. Jag är helt överens
              med kulturministern om det.
            </seg>
            <seg n="e770f50b">
              Men hon glömmer att nämna den del av En bok för allas uppdrag
              som handlar om att jobba med läsfrämjande insatser riktade till
              barn och vuxna. I första hand riktar man sig till kortutbildade
              grupper inom LO-kollektivet en grupp som undersökningar visar
              läser minst eller inte alls. Det har vi diskuterat tidigare. Det
              finns inget bokförlag utom En bok för alla som jobbar just med
              läsfrämjande insatser. Med vetskap om den SCB-undersökning som
              vi debatterade tidigare i dag borde regeringen satsa mer på läsfrämjande
              insatser mot vuxna i stället för färre.
            </seg>
            <seg n="f8b831f6">
              Ministern skriver i sitt svar till mig att läsfrämjande insatser
              för vuxna i dag bland annat görs inom studieförbundens verksamhet,
              på folk- och arbetsplatsbibliotek och inom föreningslivet. Det
              är alldeles riktigt. Både studieförbundet ABF och Vuxenskolan
              är delägare i En bok för alla. Man genomför en hel del verksamhet
              tillsammans, men En bok för alla samarbetar även med andra organisationer.
            </seg>
            <seg n="81560c77">
              Ett exempel som vi diskuterade i kammaren under den förra mandatperioden
              är projektet Läs för mig, pappa som vänder sig speciellt till
              män inom LO-kollektivet som inte läser. Det går ut på att få dem
              att börja läsa och att också läsa för sina barn och därmed bli
              den förebild som vi diskuterade tidigare.
            </seg>
            <seg n="11cfd5af">
              Du lyfter också upp att det är viktigt att satsa på våra barn
              och unga. Det är vi helt överens om. Men jag känner en oro över
              att man inte nämner de vuxna i det här arbetet. Om det är långsiktighet
              som gäller i den kulturpolitik som ministern ger uttryck för i
              sitt svar till mig tycker jag att det är jätteviktigt att vi också
              plockar in de vuxna. Eller är det så att de som inte väljer att
              läsa som barn eller unga inte heller ska få en andra chans, en
              andra möjlighet att faktiskt ta del av det skrivna ordet?
            </seg>
            <seg n="8e5cdf4b">
              Jag undrar hur vi ska få fler barn att läsa om vi inte också
              satsar på att fler vuxna, alltså barnens föräldrar, ska läsa.
              Vi hör ofta att barn inte gör som vi säger utan som vi gör. Tycker
              du att det stämmer? Är det inte så att man också i regeringen
              ska jobba för att få fler vuxna att läsa?
            </seg>
          </u>
          <note type="speaker" n="3fee2c39">
            Anf. 111 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-bb91edbd160611a6-1" n="fa035e29" next="i-f08ea45d0b377357-1">
            <seg n="24842575">
              Fru talman! En del av argumenten har vi haft i den tidigare diskussionen.
              Vad vi har sagt är att vi kommer att se över uppdraget för En
              bok för alla. Det är väl ganska givet att när det blir en ny regering
              blir det också omprioriteringar i kulturbudgeten. Det kommer det
              att bli även i den här. Det är inte självklart att man fortsätter
              på samma inslagna väg. Därmed inte sagt att vi inte tycker att
              det är viktigt med satsningar på läsandet, för det tycker vi.
              Men det kanske kan gå till på andra sätt. Vi vill se över det.
              Det är inte så konstigt.
            </seg>
            <seg n="b0e1226b">
              Det finns många olika sätt att nå vuxna. Det är inte min uppgift
              att tala om för biblioteken hur de ska arbeta, men det finns trots
              allt bibliotek på olika håll i Sverige som arbetar annorlunda
              och uppsökande. Man kanske kan göra mer där.
            </seg>
            <seg n="d757c2c6">
              Gunilla Carlsson talar om det sjunkande läsandet. Som vi sade
              i den förra diskussionen: Vad är det egentligen man mäter? Tar
              man med även facklitteratur, eller tar man bara med skönlitteratur?
              Tar man med läsandet på Internet? Tar man med dagstidningsläsandet?
              Läsande kan se väldigt olika ut, och det är inte alltid säkert
              att statistiken är entydig. Den kan peka åt olika håll. Är det
              nu så att läsandet sjunker är det kanske också så att En bok för
              alla inte riktigt har lyckats med sitt uppdrag. Man kanske måste
              hitta nya lösningar. Jag säger inte att det är så, men jag säger
              att det kanske är så. Det är något vi tittar på på Kulturdepartementet
              nu, tillsammans med mycket annat. Men att vi vill värna boken
              och läsandet hoppas jag har framgått av debatten.
            </seg>
          </u>
          <note n="02f4d91b">
            Anf. 112 GUNILLA CARLSSON i Hisings Backa (s):
          </note>
          <u who="lena_adelsohn_liljeroth_363786" xml:id="i-f08ea45d0b377357-1" n="fa035e29" prev="i-bb91edbd160611a6-1">
            <seg n="0ab9ed70">
              Fru talman! Det är säkert så att man ska titta på olika delar
              i det här med läsfrämjande insatser, och jag säger inte att biblioteken
              inte ska jobba med det. Jag vet att biblioteken jobbar med det.
              Men det är viktigt att se att det finns många aktörer som jobbar
              med läsfrämjande insatser. Utifrån en rapport som visar att läsandet
              minskar det är ingen ny rapport, och vi har även sett det tidigare
              är det en väldigt konstig politisk insats att minska de läsfrämjande
              insatserna i stället för att faktiskt öka dem.
            </seg>
            <seg n="6c5a72ac">
              En bok för alla jobbar med många olika delar. Jag tog Läs för
              mig, pappa som exempel på ett projekt som riktar sig till LO-kollektivets
              medlemmar, främst männen. En bok för alla jobbar också mot barn
              och unga. De jobbar med bokombud ute på arbetsplatser och i andra
              delar av samhället. Det är den här bredden vi måste se. Hur kan
              vi nå människor på olika platser? Jag tycker att det är jättebra
              att det finns pocketställ när jag går och handlar mina matvaror,
              men jag tror att det finns en risk med att se dessa böcker som
              en lösning. De som inte tar del av böcker går inte till pocketstället
              i mataffären när de går och handlar. Det steget är för långt eller
              finns kanske inte ens i medvetandet.
            </seg>
            <seg n="f983e49b">
              Det är där de läsfrämjande insatserna är så viktiga. Man måste
              fånga upp intresset, och det gör man inte genom ett pocketställ
              i en matvarukö. Man måste locka till läsandet och bjuda in andra
              som faktiskt pratar om boken och betydelsen av boken.
            </seg>
            <seg n="d613f0fe">
              Du lyfter också fram studieförbunden som jag vet gör ett jättebra
              arbete bland annat med läsecirklar där man diskuterar innehållet
              i böckerna och annat. Det tycker jag också är intressant med tanke
              på det kulturpolitiska program som Moderaterna lanserade för några
              veckor sedan. Vi diskuterade det här med fria boklån förut. Det
              finns ju en syn som handlar om att studieförbunden bara ska jobba
              med cirkelverksamhet som inte är hobbybetonad, och då undrar jag
              med tanke på det här med läsfrämjande insatser: Är en läsecirkel
              utifrån kulturministerns synsätt en hobbycirkel eller är det en
              verksamhet som faktiskt kan få bidrag från staten?
            </seg>
            <seg n="39f43456">
              Det finns många olika delar i det här. Men det är oroande att
              höra att man inte ser den viktiga uppgift som faktiskt En bok
              för alla har: att jobba med läsfrämjande insatser som är en sådan
              viktig del för att få fler att ta del av läsandet.
            </seg>
          </u>
          <note type="speaker" n="458ae514">
            Anf. 113 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-bb91edbd160611a6-2" n="fa035e29" next="i-f08ea45d0b377357-2">
            <seg n="8a8f2d24">
              Fru talman! Det är riktigt att det finns många olika aktörer
              som kan bidra till ökat läsande, och det tycker vi trots allt
              är viktigt. Jag är annars väldigt rädd för att staten ska tala
              om vad som är bra och vad som inte är bra, vad folk ska göra och
              vad folk inte ska göra, för att göra en liten koppling till Socialstyrelsens
              ibland märkliga kampanjer. Men när det handlar om läsandet håller
              jag med om att det är speciellt, eftersom det är väldigt kopplat
              till demokrati och till inflytande. Just läsningen har alltså
              sin alldeles speciella roll.
            </seg>
            <seg n="ee3f49cb">
              Skolan kan också arbeta uppsökande. Nu är skolan inte riktigt
              mitt område, men jag kan ändå se att här finns många möjligheter
              att nå föräldrarna, inte minst föräldrarna till barn som kanske
              inte är så läsvana och där det inte är så vanligt med böcker i
              hemmet. Det finns väldigt många sätt att nå även de vuxna, även
              om jag tycker att just satsningen på barn är det viktigaste.
            </seg>
            <seg n="aac3e7e6">
              Vi ska återkomma och se vad det kan bli för eventuella kampanjer
              för läsfrämjandet. Det är ju inte bara att konstatera att nu läser
              kvinnor mer vilket är bra, och jag tror att det stämmer och män
              mindre. Man måste fråga sig varför det är så.
            </seg>
            <seg n="82d87d03">
              Jag tror inte att det är självklart att kvinnor har mer tid än
              män, snarare tvärtom. Det visar andra undersökningar. Det kanske
              är någonting helt annat det handlar om. Om det inte är priset
              och inte tillgängligheten, vad är det då som ger ett motstånd?
              Vad kan man göra åt det? Ska man göra något åt det?
            </seg>
            <seg n="3efb99ba">
              Man behöver fortfarande hämta in kunskap på det här området.
              Jag är helt enig med Gunilla Carlsson om att läsning är avgörande
              för väldigt mycket.
            </seg>
          </u>
          <note n="655b5a51">
            Anf. 114 GUNILLA CARLSSON i Hisings Backa (s):
          </note>
          <u who="lena_adelsohn_liljeroth_363786" xml:id="i-f08ea45d0b377357-2" n="fa035e29" prev="i-bb91edbd160611a6-2">
            <seg n="9cab43a3">
              Fru talman! Det känns skönt att kulturministern tycker att det
              är viktigt med läsande och att man måste jobba med läsfrämjande
              insatser. Jag hoppas att regeringen inte gör som man har gjort
              i andra fall inom kulturpolitikens område och fattar beslut om
              förändringar och sedan inte kommer med andra insatser. Jag hoppas
              att man nu inte säger att En bok för alla inte kommer att få fortsatt
              uppdrag att jobba med vuxenutgivningen och läsfrämjande insatser
              för vuxna och sedan inte kommer med några förslag. Det har ju
              visat sig på en hel del politikområden att man säger att vi får
              vänta och se. Jag tror att det är livsfarligt att säga att vi
              får vänta och se om läsandet minskar ännu mer innan vi gör några
              insatser.
            </seg>
            <seg n="d9bda518">
              Jag hoppas att man tittar över detta och att man ser på all den
              viktiga verksamhet som En bok för alla gör. För mig är det jätteviktigt
              att vi inte glömmer bort de vuxna i det läsfrämjande arbetet.
              Som barn och ung kanske man inte har tyckt att läsandet är speciellt
              roligt. Risken är att det inte görs några satsningar på att man
              i vuxen ålder ska försöka ta boken till sig.
            </seg>
            <seg n="b8b02c86">
              För mig är det lika viktigt att få en chans att hitta boken även
              som vuxen och att man ser till att jobba vidare med det.
            </seg>
          </u>
          <note type="speaker" n="4af12865">
            Anf. 115 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-16" n="fa035e29">
            <seg n="93c76f92">
              Fru talman! I korthet kan jag säga att jag i stort sett håller
              med Gunilla Carlsson om det mesta. Det är viktigt med förebilder,
              inte minst kanske manliga förebilder. Något som jag relativt ofta
              hör bland de yngre är att läsning inte är någon manlig syssla.
              Det är också ett uppdrag för det manliga kollektivet, inte minst
              de bokläsande och bokälskande männen att se vad man kan göra mer.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="1f6e5a61">
            19 § Svar på interpellation 2006/07:401 om framtiden för Accessprojektet
          </note>
          <note type="speaker" n="a31f7c2b">
            Anf. 116 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-bb91edbd160611a6-3" n="fa035e29" next="i-f08ea45d0b377357-3">
            <seg n="ea1c65aa">
              Fru talman! Göran Persson i Simrishamn har frågat mig om det
              är regeringens intentioner att Accessprojektet ska fortleva samt
              om jag har några andra insatser på agendan för att bibehålla eller
              förbättra resultaten inom kulturarvssektorn.
            </seg>
            <seg n="f965ac95">
              Som jag nyligen svarade Lars Wegendal i en liknande fråga bereds
              ämnet om framtida satsningar på vårt kulturarv och sysselsättningen
              inom kultursektorn inom ramen för den årliga budgetprocessen.
              Jag kan inte föregripa de överväganden som regeringen gör inför
              höstens budgetproposition. Ett viktigt underlag i dessa överväganden
              är givetvis den delredovisning av effekterna av Accessatsningen
              som regeringen gett Statens kulturråd i uppdrag att lämna senast
              den 1 juni i år. Samtidigt är det viktigt att understryka att
              regeringen redan i budgetpropositionen för 2007 har förstärkt
              flera centrala museers anslag för att tillgodose många gånger
              grundläggande behov och eftersatta bevarandeåtgärder.
            </seg>
          </u>
          <note n="5aff3060">
            Anf. 117 GÖRAN PERSSON i Simrishamn (s):
          </note>
          <u who="lena_adelsohn_liljeroth_363786" xml:id="i-f08ea45d0b377357-3" n="fa035e29" prev="i-bb91edbd160611a6-3">
            <seg n="197e0fc7">
              Fru talman! Jag får tacka för att det kom ett svar, även om jag
              inte tackar för hela innehållet.
            </seg>
            <seg n="6e74e608">
              Kulturministern hänvisar återigen till en utredning. Vi ska väl
              inte säga annat än att vi under vår regeringstid också kunde göra
              det någon gång då och då.
            </seg>
            <seg n="0e05ba1c">
              Här gäller det Accessjobben. Jag ska ge en liten bakgrund om
              dem. Accessjobben är de som Socialdemokraterna införde under den
              förra mandatperioden. Det är alltså sysselsättningsåtgärder inom
              kulturområdet. Satsningen är viktig för kulturarvet. Den ska samtidigt
              skapa arbetstillfällen för de akademiker som verkar inom kultursektorn.
            </seg>
            <seg n="93139a29">
              Den nya regeringen har fullföljt satsningen. Satsningen har utfallit
              över all förväntan. Över 800 arbetstillfällen har beretts och
              kunnat skapas inom ramen för Access. Det innebär att institutioner
              och organisationer får ekonomisk hjälp att anställa personer för
              att kunna stärka arbetet med att bland annat bevara, vårda och
              tillgängliggöra samlingar, föremål och arkivalier inom hela kulturfältet
              både museer, kulturmiljöer, arkiv, scenkonst, bibliotek, bild
              och form samt film och foto.
            </seg>
            <seg n="4772e34c">
              Intresset från kulturlivet och de arbetssökande har varit enormt
              stort. Det mest positiva har varit att nyutexaminerade akademiker
              på kulturområdet har getts möjlighet att få ett fäste på arbetsmarknaden
              samtidigt som viktiga samhällsbehov inom kulturarvet har blivit
              tillgodosedda.
            </seg>
            <seg n="173c28aa">
              Fru talman! Det vore olyckligt om man avbröt ett sådant här projekt.
              Det ges i dag inga klara besked som jag kan se om framtiden för
              det här projektet. När beslutet om satsningen kom röstade faktiskt
              både Centern och Kristdemokraterna emot. Moderaterna stödde, men
              det var en del frågetecken. Det är det som gör mig och oss socialdemokrater
              lite oroliga i den här frågan.
            </seg>
            <seg n="413e1a7d">
              Man var inte överens om hur stor satsningen skulle vara. Var
              regeringspartierna i dag står i den här frågan är ytterst ovisst.
            </seg>
            <seg n="084972df">
              En förlängning av projektet kan både skapa nya arbetstillfällen
              och bidra till att göra arbetet inom arkiv och andra samlingar
              ännu mer tillgängligt. Det var därför jag ställde frågan om intentionerna.
              Jag är också medveten om att det pågår en utredning, men det måste
              ändå finnas några intentioner på departementet och hos ministern
              om vad som händer i framtiden.
            </seg>
            <seg n="1210e981">
              Den andra frågan jag ställde var: Om man inte fortsätter med
              detta, vilka andra åtgärder skulle då finnas på agendan för att
              ersätta det hela?
            </seg>
            <seg n="6b4420a3">
              De som behöver och använder de här projektmedlen måste ju ha
              en framförhållning. Man måste veta vad som händer 2008. Det kommer
              visserligen en budget, men hinner man bereda det? Ska ministern
              lugna de institutioner, organisationer och människor som jobbar
              i dag med ett besked som säger att det här är ett bra projekt
              och något som vi vill fortsätta med eller att man har något annat
              i tankarna för framtiden?
            </seg>
          </u>
          <note type="speaker" n="27eda9d6">
            Anf. 118 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-bb91edbd160611a6-4" n="fa035e29" next="i-f08ea45d0b377357-4">
            <seg n="9a5ccf17">
              Fru talman! Det är väl bra att man vill ha framförhållning, men
              det var aldrig sagt ens under den förra regeringens tid annat
              än att det här var en tvåårig satsning för 2006 och 2007. Det
              var något som vi stödde därför att vi visste att behoven, precis
              som Göran Persson säger, var stora inom den här sektorn, bland
              annat beroende på att man faktiskt hade underlåtit en hel del
              satsningar på underhåll till förmån för en del lite mer publikfriande
              satsningar fria entréer är en sådan, nya museer och löften om
              nya museer är andra. Behoven är stora i sektorn, därav den stora
              hög med ansökningar till Kulturrådet inom i huvudsak arkiv, bibliotek
              och museer.
            </seg>
            <seg n="c5121e40">
              Att man nu vill utvärdera den här satsningen är ju inte heller
              så märkligt. Vad har hänt? Hur ser behoven ut? Vad har man lyckats
              beta undan? Hur ser framtiden ut? Det är också något som vi måste
              veta innan vi fattar nya beslut. Det är ännu för tidigt att säga
              vad vi kommer att satsa på.
            </seg>
            <seg n="66df2f52">
              Så fort jag har haft möjlighet har jag tydligt pekat på att kulturarvet
              är ett område som regeringen prioriterar. Det står också i regeringsförklaringen.
            </seg>
            <seg n="f20f84c3">
              Det har varit några satsningar på ett antal museer, kanske inte
              alltid så stora som man hade önskat. Vasamuseet, Nationalmuseum
              med Waldemarsudde och Naturhistoriska riksmuseet fanns med i höstens
              budgetproposition.
            </seg>
            <seg n="d0e03058">
              Den tillsatta museikoordinatorn Christina von Arbin har också
              i uppgift att se över hur man kan stärka museisektorn.
            </seg>
            <seg n="5df5b032">
              Det låter tråkigt att säga att vi får återkomma, men ibland får
              man göra det. Det pågår diskussioner inom departementet. Vi sitter
              inte och rullar tummarna och sover, utan syftet är att stärka
              kultursektorn. Vad vi exakt kommer att föreslå kan jag tyvärr
              inte tala om i dag.
            </seg>
          </u>
          <note n="342c7fca">
            Anf. 119 GÖRAN PERSSON i Simrishamn (s):
          </note>
          <u who="lena_adelsohn_liljeroth_363786" xml:id="i-f08ea45d0b377357-4" n="fa035e29" prev="i-bb91edbd160611a6-4">
            <seg n="ff2b3cd2">
              Fru talman! Jag tror verkligen inte att man sover på departementet.
              Det har man inte gjort tidigare, och det gör man inte nu heller.
              Men det är ministern som ska sätta ned foten och har högsta ansvaret
              på departementet. Hon kan sätta ut färdriktningen. Departementet
              får hjälpa till med att få vind i seglen och ro båten i hamn.
            </seg>
            <seg n="dc438503">
              När jag läste igenom alla beviljade bidrag inom området kom jag
              att tänka på vår käre vissångare från Malmö Thomas Wiehe. Han
              sjunger om att mitt land är ditt land. Han går vidare med från
              söder till norr och från väster till öster olika underbara delar
              av vårt land.
            </seg>
            <seg n="a5ed2d25">
              Bidragen är också rikstäckande. De är verkligen över hela vårt
              land över alla områden, från i söder, Österlens museum i Simrishamn
              har fått sig tilldelat, i Kristianstad, i väster Länsmuseet Varberg,
              österut är det Gotland och hembygdsföreningarna till nästan längst
              i norr med Attje Svenskt Fjäll- och Samemuseum. Det är verkligen
              över hela vårt land som kulturmedel har spridits och bringat goda
              insatser.
            </seg>
            <seg n="f55e3b69">
              Kulturrådets bedömning är att det skulle vara till stort gagn
              för de institutioner som har beviljats medel att fortsätta projektet
              eftersom det finns ett stort behov, inte minst för att göra samlingarna
              tillgängliga.
            </seg>
            <seg n="6f778ef7">
              Låt mig få utveckla min oro för det hela. Vi har i tidigare debatter
              hört att det inte är så lätt att påbörja en politik under en så
              kort tid som ett drygt halvår i regeringsställning. Det finns
              områden som har känt av detta, till exempel a-kassan för kulturarbetare
              har fått helt andra förutsättningar.
            </seg>
            <seg n="d0c71261">
              Sedan var det fri-entré-reformen för vuxna vid museer där man
              inte gjorde några större utredningar. Det var pang på rödbetan.
              Sedan var det frågan om Handslaget. Vi hade samma förslag. Det
              är i stort sett en fortsättning på den förra regeringens förslag
              om hur det ska vara i framtiden. Vi vet hur det blir under 2008.
              För 2007 var det i stort sett beslutat. Men framtiden är oviss
              även där. Det är därför det finns tecken på oro hos oss eftersom
              vi inte har kunnat få några klara besked vad gäller Access eftersom
              det har varit så succéartat.
            </seg>
            <seg n="7e21758a">
              Även om ministern har sagt att hon inte vill utveckla denna fråga
              mer borde hon ändå tänka på att jag inte ställer frågan för min
              egen skull utan att jag gör det i egenskap av ledamot vald av
              människor i kultursektorn. Vi har ständig kontakt med dem i vår
              utskottsgrupp. Vi besöker dem, och jag vet att ministern också
              besöker dem. De har rest frågor och är oroliga för hur framtiden
              ska bli.
            </seg>
            <seg n="90976395">
              Jag hoppas ändå att man inte ska säga nej utan kanske, kanske.
              Vi kan kanske få lov att fortsätta projektet.
            </seg>
          </u>
          <note type="speaker" n="e4da1bb8">
            Anf. 120 LEIF PAGROTSKY (s):
          </note>
          <u who="leif_pagrotsky_0992af" xml:id="i-2d00f28c1eb7eeef-0" n="02cb7dab">
            <seg n="d9508ede">
              Fru talman! Access är en ovanlig politisk fråga. Det är en av
              få viktiga frågor där socialdemokrater och moderater har varit
              överens. Såvitt jag minns har alla övriga borgerliga partier varit
              emot.
            </seg>
            <seg n="cee42ef1">
              Det var roligt att när frågan från början kom fram vi fick Moderaternas
              stöd. Lena Adelsohn Liljeroth har i kulturutskottet ofta anfört,
              precis som nu, att det finns stora behov av vård av föremål och
              annat i våra museer. Moderaterna har i de senaste årens motioner
              lagt fram förslag på ett anslagstillskott, om jag minns rätt,
              om 1516 miljoner om året. När vi föreslog 500 miljoner på två
              år tyckte jag att det var roligt att Moderaterna i sitt budgetalternativ
              inrymde att följa med oss. Det gladde mig.
            </seg>
            <seg n="efe4d6e0">
              Jag har varit optimistisk om att denna fantastiskt viktiga kulturpolitiska
              insats kan komma att få fortsätta, trots att vi har bytt regering.
              Jag har tolkat det som att eftersom Moderaterna, som gillar det
              här, har mer än hälften av alla borgerliga riksdagsmandat bakom
              sig, har det varit ett gott tecken på att denna viktiga verksamhet
              ska få fortsätta.
            </seg>
            <seg n="7b475d89">
              Men jag blir nu lite orolig när jag hör Lena Adelsohn Liljeroths
              sätt att argumentera, nämligen passiviteten, formalismen, inga
              besked, att det inte går att säga, en budgetproposition, att en
              ny regering måste ha rätt att omprioritera. Det är vidare den
              totala avsaknaden av engagemang, känslan för de viktiga frågorna,
              kopplingen till populistiska åtgärder som fri-entré-reform och
              annat.
            </seg>
            <seg n="91acbf49">
              Lena Adelsohn Liljeroth har i åratal ställt fri-entré-reformen
              mot det som vi pratar om nu. Nu har ni med oerhörd handlingskraft
              tagit bort den fria entrén. Samtidigt kan ni inte ge besked om
              extra satsningar på att vårda och värna arkivens, hembygdsföreningarnas,
              möbelsamlingarnas, skissmuseernas och alla de andra viktiga områdenas
              verksamheter för framtiden.
            </seg>
            <seg n="38e4bba9">
              Jag förstår att det finns en budgetproposition. Men ett och annat
              inför den budgetpropositionen bestämmer man i förväg. Om man inte
              kan gå så långt som att säga att man har genomfört förhandlingar
              och röstat ned småpartierna i regeringen och att det nu blir den
              moderata reformpolitiken med Sesam och Access som gäller, kan
              väl kulturministern ge en känsloyttring, en viljeyttring, en yttring
              att hon avser att driva frågan i budgetförhandlingarna? Ska jag
              tolka, som ligger närmast till hands, att passiviteten i sättet
              att svara är ett uttryck för att frågan inte ens kommer att aktualiseras?
              I så fall är det väl rimligt att man ger besked till alla dem
              som håller på med detta att det snart är slut och att de får börja
              fundera på något annat.
            </seg>
            <seg n="83aebd13">
              Lena Adelsohn Liljeroth sade att den socialdemokratiska regeringen
              hade sagt att det här skulle vara i två år. Jag vill nyansera
              det lite. Det är inte sant. Vi tog fram pengar för två år. Vi
              lovade två år. Men vi sade aldrig att det skulle vara ett slutdatum.
              Sedan skulle vi planera vidare vilken nivå, vilket behov och utrymme
              som fanns. Jag kan försäkra att med de fantastiskt gynnsamma erfarenheter
              som det här har fått, inte minst tack vare det breda stödet från
              Moderaterna, är det fullständigt vattentätt att vi skulle ha fortsatt
              på den vägen för de kommande åren. Vi kanske skulle ha permanentat
              verksamheten.
            </seg>
          </u>
          <note type="speaker" n="423c4b02">
            Anf. 121 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-bb91edbd160611a6-5" n="fa035e29" next="i-f08ea45d0b377357-5">
            <seg n="bdcd31eb">
              Fru talman! Det är inte ofta som någon beskyller mig för att
              vara passiv och oengagerad. Mycket annat är kanske inte att vänta
              från vissa håll. Jag kan tala om att det är jag inte. Jag tror
              inte att någon annan skulle säga det heller.
            </seg>
            <seg n="5ca51e53">
              Det har varit en massa frågor. Jag vill minnas att Göran Persson
              tog upp idrottssatsningen. Jag hoppas att det ändå har framgått
              att den är given och att det till och med också innebär mer pengar
              framöver till idrotten, även om det blir i någon annan form och
              med färre pekpinnar till idrottsrörelsen. Inte minst RF uppskattar
              det.
            </seg>
            <seg n="3a6ac78f">
              Sedan var det frågan om Access. Vi hade länge kritiserat att
              man hade valt att satsa på tillfälliga, mer publikfriande åtgärder.
              Fri entré är en sådan åtgärd. Men behoven var stora. Det är lätt
              för Leif Pagrotsky att stå här, efter det att man har förlorat
              valet, och säga att de skulle ha satsat ytterligare och kanske
              permanentat. Tro det! Det är lätt att säga, men det fanns inte
              med som någon form av vallöfte under valrörelsen.
            </seg>
            <seg n="2a7a2b02">
              Däremot har vi talat om att det är viktigt att värna kulturarvet.
              Det kommer vi också att göra. Men i vilken form och hur? Även
              Leif Pagrotsky har i allra högsta grad varit med om de diskussioner
              som alltid föregår budgetar och vet att det är något som tar tid.
              Man kanske inte berättar för sina riksdagskolleger exakt vad som
              pågår och hur resonemangen går. Även där får jag vänta och hoppas
              på lite mer tålamod. Det pågår ett intensivt arbete, och syftet
              är att på sikt vi har fyra år på oss stärka kulturen. Det har
              varit givet för oss redan från början. Det framgår också tydligt
              i den regeringsförklaring som lästes upp i höstas.
            </seg>
          </u>
          <note n="b1a0801d">
            Anf. 122 GÖRAN PERSSON i Simrishamn (s):
          </note>
          <u who="lena_adelsohn_liljeroth_363786" xml:id="i-f08ea45d0b377357-5" n="fa035e29" prev="i-bb91edbd160611a6-5">
            <seg n="ef798ed4">
              Fru talman! Det nämndes inte tidigare, men i mitten av 1990-talet
              hade vi något som kallades Sesamprojektet och som var en betydande
              satsning på vård av museihandlingar. Det är det som står som en
              förebild för det hela, och det här är en fortsättning på den sysselsättningsåtgärden.
            </seg>
            <seg n="28d1d85d">
              Vad gäller ansökningskriterier ser jag det här som ett ytterst
              seriöst projekt. Det man prioriterade var oerhört konkret: Åtgärder
              som syftar till att tillgängliggöra berörda samlingar, föremål
              och arkivalier ska prioriteras. Projekt som ger hög sysselsättningseffekt
              ska prioriteras. Projekt som främjar samverkan mellan olika kulturinstitutioner
              ska också beaktas.
            </seg>
            <seg n="eea398e4">
              Det är konkreta och strikta ansökningskriterier.
            </seg>
            <seg n="18ce8468">
              Jag anser att det här är viktiga jobb. Anser kulturministern
              att Accessjobben är viktiga jobb?
            </seg>
            <seg n="c0b2764b">
              Ministern nämnde i förbifarten att det hade varit en diskussion
              mellan Riksidrottsförbundet och departementet. När vi för 14 dagar
              sedan gjorde ett besök på Riksidrottsförbundet hade de en hel
              del att säga även till den nya regeringen. Det hade alltså inte
              skett någon större förändring. Men det är inte det dagens diskussion
              gäller, även om jag kan säga att även Riksidrottsförbundet har
              fått sitt tillägg av Accessmedel för att synliggöra idrottshistorien.
            </seg>
            <seg n="2375ebd0">
              Tack för debatten!
            </seg>
          </u>
          <note type="speaker" n="17ae21d7">
            Anf. 123 LEIF PAGROTSKY (s):
          </note>
          <u who="leif_pagrotsky_0992af" xml:id="i-2d00f28c1eb7eeef-1" n="02cb7dab">
            <seg n="5390adab">
              Fru talman! Kära kulturminister! Jag tror inte att vi ska göra
              det så enkelt som att säga att jag sade att kulturministern var
              passiv och oengagerad. Det tycker jag inte. Jag tycker att svaret
              var passivt och oengagerat. Eftersom jag vet hur engagerad kulturministern
              kan vara tolkade jag det som att det här inte var en fråga som
              detta engagemang kanaliseras till. Jag kanske tolkade det som
              ett förebud om att det här är på väg att försvinna. Jag hade hoppats
              att kulturministern i sitt inlägg därefter skulle ta chansen att
              dementera den oro som jag känner, genom att uttrycka något engagemang
              för det vi här talar om.
            </seg>
            <seg n="1e2746cf">
              Uppemot 1 000 människor bedriver produktivt viktigt arbete med
              långsiktig verkan för att göra kulturarvet tillgängligt. Det gäller
              våra arkiv, inte minst för våra släktforskare, som via nätet kommer
              att kunna komma till arkiven i stället för att resa till Kungl.
              biblioteket i Helsingfors och sitta på kontorstid och forska i
              papperen. Det gäller alla hembygdsföreningar, som kan göra saker
              som de annars inte hade kunnat.
            </seg>
            <seg n="537feb5b">
              Det finns inte ett ord av glädje, inte ett ord av stolthet över
              vad vi gemensamt har åstadkommit på det här området. Jag tolkar
              det som ett förebud om att kulturministern kanske inte ens kommer
              yrka det här i budgeten, att det är ett område som kulturministern
              inte tycker att det är värt att slåss för.
            </seg>
            <seg n="08077d98">
              Jag hade hoppats på någon sorts engagemang i det här. Det fick
              jag inte, utan i stället var det nya utfall mot fri-entré-reformen.
              Fortsätt gärna med det! Varje gång hon gör det får vi några nya
              röster.
            </seg>
            <seg n="5dc6b819">
              Får jag påminna om att om ni vill förlänga det här och gör det
              i budgeten kommer riksdagen att fatta beslut om det omkring den
              20 december. Därefter ska Kulturrådet läsa ansökningar. Ni måste
              ge besked tidigare, om ni inte ska hamna i samma läge som ni har
              gjort med Norrlandsoperan och Göteborgsoperan, att besluten kommer
              den 29 december. Vi är vana vid det, men jag trodde inte att det
              var ett exempel som ni avsåg att göra till mönster.
            </seg>
          </u>
          <note type="speaker" n="60680f27">
            Anf. 124 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-e288500011ff1401-17" n="fa035e29">
            <seg n="76471b0d">
              Fru talman! Det hjälper nog inte om jag kränger av mig skinnet
              för att göra Leif Pagrotsky nöjd. Han kommer ändå inte att tycka
              att jag är tillräckligt engagerad.
            </seg>
            <seg n="7b41613a">
              Jag kan bara säga att jag värnar kulturarvet. Det kommer jag
              att fortsätta att göra.
            </seg>
            <seg n="db9a07f0">
              Jag vet, Göran Persson, eftersom vi talade om det tidigare, att
              det är väldigt viktiga jobb som har gjorts. De har varit önskade
              väldigt länge, från såväl arkiv och museer som bibliotek. Det
              finns också önskemål om att man på olika sätt ska fortsätta. Men
              på vilket sätt, hur eller när vet vi ännu inte. Det är därför,
              även om det är väldigt tråkigt att säga det, som vi måste vänta
              in en utvärdering. Men det är trots allt det vi gör, för att veta
              att vi satsar pengarna, skattebetalarnas pengar, på rätt områden.
            </seg>
            <seg n="ded534f1">
              Det är därför vi väntar in den utvärdering som Kulturrådet gör
              av hur det ser ut och var behoven finns, för att kanske också
              göra mer stabila satsningar än bara tillfälliga. Det här var ingenting
              annat än ett löfte som gällde 2006 och 2007, och det är sektorn
              mycket väl medveten om. Men att vi ska värna kulturarvet är givet.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="a6171f91">
            20 § Svar på interpellationerna 2006/07:377 och 403 om försämringar
            i skolan
          </note>
          <note type="speaker" n="5f82ce61">
            Anf. 125 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-0" n="802011b4">
            <seg n="4b88016d">
              Fru talman! Bosse Ringholm har frågat mig vilka åtgärder jag
              är beredd att vidta för att försäkra mig om att skolorna inte
              tvingas minska antalet anställda lärare och annan skolpersonal.
              Sylvia Lindgren har frågat mig vilka initiativ jag tänker ta för
              att skolorna ska tillföras mer resurser. Jag har valt att besvara
              båda interpellationerna i ett sammanhang.
            </seg>
            <seg n="cf4732ce">
              Under de senaste månaderna har jag presenterat de första stegen
              i regeringens omläggning av svensk skolpolitik.
            </seg>
            <seg n="cce1b847">
              För det första ska betyg ges från årskurs 6, och nationella prov
              i ämnena svenska och matematik ska införas i årskurs 3. Syftet
              är att skolan så tidigt som möjligt ska kunna upptäcka och hjälpa
              de elever som halkar efter. Med tidigare och tydligare utvärdering
              bedömer jag att fler kommer att klara skolans kunskapsmål.
            </seg>
            <seg n="c2fdd646">
              För det andra ska arbetsron förbättras. Ingen kan lära sig någonting
              i ett stökigt klassrum. Regeringen har därför föreslagit att lärarnas
              befogenheter ska förtydligas, till exempel att lärarna ska kunna
              omhänderta störande föremål och att skolan ska kunna flytta elever
              i gäng som mobbar eller stör ordningen. 40 miljoner kronor satsas
              dessutom på att ta fram, och sprida, forskningsbaserade åtgärdsprogram
              mot mobbning. Ingen ska behöva vara rädd för att gå till skolan.
            </seg>
            <seg n="21776af7">
              För det tredje ska yrkesutbildningarna lyftas. Var tredje 20-åring
              saknar i dag gymnasieutbildning. Om Sverige ska överleva i den
              globala konkurrensen måste avhoppen från gymnasiet minska. Regeringen
              kommer därför att föreslå en omfattande reform av gymnasieskolan.
            </seg>
            <seg n="5e2b2486">
              Sist, men inte minst, har regeringen tagit initiativ till den
              största satsningen på lärarfortbildning sedan skolan kommunaliserades.
              Över 2 miljarder kronor föreslås avsättas under åren 20072009.
            </seg>
            <seg n="aff25c9e">
              Som framgår är skolan ett av regeringens prioriterade områden.
              I den nya regeringens första budgetproposition ökade det allmänna
              statsbidraget till kommunerna med ungefär 10 miljarder kronor.
              Det berodde delvis på att flera riktade statsbidrag lades in i
              det generella, men en ansenlig del av de 10 miljarderna är en
              ren höjning.
            </seg>
            <seg n="65d1ced2">
              Utöver detta satsas 760 miljoner kronor mer än under 2006 på
              insatser som främjar utveckling av skolan. Det är en ökning med
              drygt 13 procent. Förutom lärarfortbildning ingår bland annat
              satsningar på funktionshindrade elever och åtgärder mot mobbning.
            </seg>
            <seg n="67f3f86b">
              Fru talman! Den borgerliga alliansen gick till val på att förbättra
              den svenska skolan. Det löftet infrias nu. Kunskap lyfter Sverige.
              Regeringens inriktning är att lyfta kunskapen.
            </seg>
          </u>
          <note type="speaker" n="d48878a6">
            Anf. 126 BOSSE RINGHOLM (s):
          </note>
          <u who="bosse_ringholm_29e546" xml:id="i-8d643135d098dcb4-0" n="1bdeac99">
            <seg n="8bd6390f">
              Fru talman! De borgerliga partierna lovade i valrörelsen att
              se till att Sverige fick fler jobb och att skolan skulle få en
              hög prioritet, en stor satsning och högre kvalitet i framtiden.
            </seg>
            <seg n="9cfd9c12">
              Jobben har inte regeringen haft några större bekymmer med, för
              den tidigare regeringen hade sett till att genom en god ekonomisk
              politik och en långvarig högkonjunktur förse landet med ett växande
              antal jobb. Det enda som den borgerliga regeringen har gjort på
              den punkten är väl snarast att bromsa jobbutvecklingen på sina
              håll, bland annat i skolan.
            </seg>
            <seg n="52729d3a">
              Jag är förvånad över att vi nu får rapporter från många kommuner
              i landet, bland annat från min hemkommun, Helsingforss kommun,
              om att det visar sig att det blir färre lärare anställda därför
              att de borgerliga majoriteterna inte anslår tillräckligt mycket
              pengar för de pris- och löneökningar som förväntas komma under
              året och som belastar skolans kostnader.
            </seg>
            <seg n="704752e3">
              En undersökning gjord i Helsingforss kommun visar att det kommer
              att handla om ungefär 400 färre lärare. Det innebär att en del
              skolor kanske till och med tvingas säga upp lärare under året.
            </seg>
            <seg n="1ccddfe5">
              Då kan man ställa frågan: Vad var löftet att ordna fler jobb
              värt när det gäller lärarna? Det blir ju färre jobb. Och inte
              får eleverna någon högre kvalitet om det i fortsättningen blir
              färre lärare.
            </seg>
            <seg n="31242228">
              Under den förra mandatperioden och något år dessförinnan, alltså
              under en femårsperiod, såg Socialdemokraterna till att det anställdes
              15 000 fler lärare via ett särskilt riktat statsbidrag till kommunerna.
              Det har nu lagts in i den allmänna potten, och det kan finnas
              starka skäl för det, men frågan är vad det finns för garanti för
              att kommunerna använder dessa nya pengar till att anställa lärare.
            </seg>
            <seg n="7cb8a67c">
              Det är uppenbarligen så att man i Helsingforss stad inte tänker
              anställa några fler lärare. Där tänker man banta skolorganisationen,
              och det blir färre lärare. I stadsdel efter stadsdel i Helsingfors
              som jag besöker upptäcker jag att de planerar för färre lärare
              till höstterminen. Det är så på många andra håll också.
            </seg>
            <seg n="e425565d">
              Detta gäller uppenbart inte bara i Helsingfors. Det finns andra
              kommuner som har genomfört skattesänkningar och planerar framtida
              skattesänkningar. De tänker förmodligen använda regeringens statsbidrag.
              Det statsbidrag som var tänkt att användas för nya arbetstillfällen,
              bland annat i skolan, kommer i många kommuner att användas till
              skattesänkningar nu när det inte finns någon som helst garanti.
            </seg>
            <seg n="89ad04a1">
              I det svar som Jan Björklund har lämnat talas det om helt andra
              saker än om det som min interpellation handlar om, nämligen hur
              regeringen kan garantera att vi får fler lärare och mer anställd
              personal i skolorna i framtiden. Regeringen har uppenbarligen
              ingen som helst utfästelse, garantimöjlighet eller möjlighet att
              säga att det kommer att bli fler lärare i fortsättningen. Det
              är väl därför Jan Björklund utelämnar det i interpellationssvaret.
            </seg>
            <seg n="b4674061">
              Det mest intressanta med interpellationssvaret är det som inte
              står i svaret, det vill säga att regeringen inte kan garantera
              att det blir fler lärare. Då är löftet från valrörelsen att det
              skulle bli fler jobb även i skolan och att eleverna därmed skulle
              få en bättre utbildning ingenting värt.
            </seg>
            <seg n="d40abf06">
              Att i interpellationssvaret tala om lärarutbildning är väl bra
              och intressant, men det påverkar inte direkt den här höstens,
              nästa hösts eller följande hösts skolarbete. Det är ett långsiktigt
              projekt. Men det är en realitet att många av våra skolor kommer
              att ha färre lärare hösten 2007 än de hade hösten 2006, innevarande
              läsår. Det är ett resultat av den nya regeringens politik där
              man inte har försäkrat sig om att skolorna i framtiden kommer
              att få mer resurser och fler personer som jobbar i skolan.
            </seg>
            <seg n="50717c0b">
              Inte minst drabbas de kommuner som har många friskolor. Dessa
              har oftast en högre andel icke behöriga lärare. Andelen blir i
              fortsättningen ännu högre när just den typen av kommuner drabbas
              av stora nedskärningar på skolans område.
            </seg>
          </u>
          <note type="speaker" n="81538640">
            Anf. 127 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-9e386c1c7df17231-0" n="b1ddd9a3">
            <seg n="c7d81aa0">
              Fru talman! Jag får väl tacka för svaret men knappast för dess
              innehåll.
            </seg>
            <seg n="4985f7eb">
              I valrörelsen och även efter har vi hört av den borgerliga majoriteten,
              inte minst i Helsingfors, att nu ska vi satsa på skolan. Tvärtemot
              allt detta fagra tal är verkligheten den att man i Helsingfors
              och på flera håll får minskade resurser. Det var knappast vad
              borgerligheten gick till val på och än mindre det som skolministern,
              som tidigare var aktiv i Helsingfors, sade på detta område.
            </seg>
            <seg n="c5173dc5">
              Skolan flyttas vid halvårsskiftet över från stadsdelsförvaltningarna
              och stadsdelsnämnderna och läggs centralt. Därmed blir det lokala
              inflytandet mindre, och den lokala kännedomen om elevernas situation,
              möjligheter och särarter försvåras, inte minst i Helsingfors.
              Utrymmet för skolans verksamhet krymps genom att man lägger stora
              besparingar på stadsdelarna, vilket drabbar skolorna. Stadsdelsnämnderna
              har beordrats besparingar som ska genomföras på administrationen,
              och det går naturligtvis ut över skolan. Det leder till en mängd
              stora resursförsämringar i skolan.
            </seg>
            <seg n="5a9be57a">
              Låt mig ta några exempel från stadsdelen Södermalm i Helsingfors
              som jag har berört i min interpellation. Åsö gymnasium har fått
              1 miljon kronor i minskade anslag, samtidigt som alla kostnader
              har ökat. Konsekvenserna blir att skolan måste ta in fler elever
              för att få in mer i skolpeng. Det innebär att skolan troligen
              måste göra större klasser, med allt vad det innebär av försämrad
              kvalitet för både lärare och elever.
            </seg>
            <seg n="bdb89b13">
              Eleverna har svårt att synas i skolan i dag, vilket är ett av
              våra stora bekymmer. Stress är en uttalad faktor. Att då göra
              större klasser är absolut inte att satsa på skolan, som man sade
              att man skulle i valrörelsen.
            </seg>
            <seg n="f8e90185">
              Ett annat exempel är Eriksdalsskolan som har tvingats att dra
              ned på syoverksamheten. Nu har skolan beslutat att endast elever
              med icke godkända betyg ska få studievägledning. Alla andra får
              klara sig själva. Det sänder märkliga signaler till föräldrar,
              elever och lärare. Sorteringsskolan är ett faktum.
            </seg>
            <seg n="4acc201a">
              I projektet Globalträdet på Katarina Norra skola har man nyligen
              fått avslag på sin ansökan om studieresa. Det är en studieresa
              som under flera år har varit ett viktigt inslag i undervisningen.
              Den borgerliga majoriteten föreslog att barnen skulle sälja kokosbollar
              i stället. Det krävs nog många, ja åtskilliga, kokosbollar för
              att man om tre veckor ska ha möjlighet att se till att resan kommer
              till stånd.
            </seg>
            <seg n="7361e6fa">
              Den spridda uppfattningen i skolorna i Helsingfors är att man
              hela tiden blir av med lärar- och kringresurser. Ingen tycks uppleva
              att borgarna gör den skolsatsning som man så länge har skrutit
              och pratat om. Det är naturligtvis mycket oroväckande för lärarna
              som inte känner att man satsar på dem, och det är oroväckande
              för eleverna och för samhället i dess helhet.
            </seg>
          </u>
          <note type="speaker" n="5626b0b8">
            Anf. 128 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-862cea3b00496cf9-5" n="25d971df">
            <seg n="a73e6124">
              Fru talman! Jag måste säga att i likhet med Bosse Ringholm blir
              jag lite förvånad över det svar som skolministern lämnar. Han
              svarar på allt annat än det som Bosse Ringholm har frågat, nämligen
              hur ska vi se till att det finns tillräckligt med resurspersoner
              och lärare i våra skolor så att eleverna får den hjälp och det
              stöd som de behöver för att fullfölja inte bara grundskolan utan
              också gymnasieskolan och att det finns hjälp och stöd för dem
              som vill ha möjligheten att skaffa sig en högskoleutbildning.
            </seg>
            <seg n="42c9fd3b">
              Skolministern svarade en massa som handlar om allt från hårdare
              tag till att ge betyg tidigare. En del av detta har till och med
              vi lagt fram förslag om, och det finns goda möjligheter att vi
              kan komma överens för att ge den svenska skolan goda förutsättningar.
            </seg>
            <seg n="5ba2a3ee">
              Men vi får aldrig glömma att det i grund och botten ändå är så
              att det inte räcker med att prata om att beslagta mobiler eller
              att betygssätta barn tidigare. Den grundläggande förutsättningen
              är naturligtvis att det finns någon i klassrummet som tar sig
              an eleverna en bra lärare, en god pedagog, en bra elevhälsopersonal
              så att vi får en bra utveckling i den svenska skolan.
            </seg>
            <seg n="813bdd84">
              Inte hjälper det särskilt mycket med ökade befogenheter för lärarna
              om det inte ens finns en lärare i klassrummet. Det riskerar att
              bli så nu, när det riktade statsbidragets tid är till ända. Vi
              hör rapporter från Helsingfors och andra håll om att personalstyrkan
              i skolan skärs ned.
            </seg>
            <seg n="9bee8116">
              Vad är då skolministerns svar på hur man ska möta detta? Ingenting.
              Det enda svar jag har hört tidigare, när skolministern har pratat
              om resurser i skolan, har varit att den svenska skolans problem
              inte är att den inte har resurser, för det har den.
            </seg>
            <seg n="2d22a6a8">
              Med den synen är detta inget större bekymmer. Men jag tror att
              det kan riskera att bli det. Det räcker inte att betygssätta och
              att beslagta mobiltelefoner. Vi måste se till att satsa på den
              svenska skolan så att det finns goda pedagoger som tar sig an
              eleverna, både de som har lätt för sig och, kanske framför allt,
              de som har det tuffast och inte kan få hjälp hemifrån. För dem
              är det extra viktigt att det finns tillräckligt med personal.
            </seg>
            <seg n="93dca1e9">
              Den förra regeringen hade ju ett program för att öka antalet
              anställda i den svenska skolan och lyckades också väldigt väl
              med detta. Men nu riskerar utvecklingen att backa därför att vi
              har fått en skolminister som verkar prioritera allt annat än det
              som ändå är den viktigaste resursen för elevernas lärande, nämligen
              den svenska lärarkåren, den personal som finns i våra skolor.
            </seg>
            <seg n="61905c93">
              Fru talman! Skolministern anför ändå att man gör vissa satsningar
              men glömmer då att föra fram att Folkpartiet, som leds av Lars
              Leijonborg och inte minst skolminister Jan Björklund, faktiskt
              var väldigt tydligt inför valet. Man lämnade fram ett antal väldigt
              tydliga vallöften, ett program som skulle infrias de hundra första
              dagarna man hade intagit Utbildningsdepartementet.
            </seg>
            <seg n="ded66c9c">
              Utbildningsdepartementet är nu intaget. Utbildningsministern
              heter Lars Leijonborg. Skolministern heter Jan Björklund. Men
              vad har det blivit av det hundradagarsprogram som man lade fram?
              En av de tydligaste punkterna handlade just om satsningar på skolan.
              Det handlade om att man skulle satsa 500 miljoner kronor på de
              lägre åldrarna i skolan, inte minst när det handlar om att kunna
              läsa, skriva och räkna. Av detta har vi ingenting sett, och snart
              har det gått 200 dagar sedan valet. När kommer de satsningar som
              ni var så oerhört tydliga med att lova i valrörelsen, Jan Björklund?
            </seg>
          </u>
          <note type="speaker" n="02d28701">
            Anf. 129 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-1" n="802011b4">
            <seg n="de841a23">
              Fru talman! Några av de påståenden som görs av i allt väsentligt
              Bosse Ringholm men också av Sylvia Lindgren om olika siffror och
              satsningar, dels generellt, dels i Helsingfors, skulle jag ändå
              vilja att ni granskade något. 15 000 nya lärare påstod Bosse Ringholm
              hade anställts under de här åren. Det är märkligt, för Skolverket
              ser inte dem i så fall. Man har just avlevererat en rapport. Det
              finns inga 15 000 nya lärare.
            </seg>
            <seg n="ab67500b">
              Det finns 5 000 nya tjänster som tillkommit de senaste sex sju
              åren, under den tidsperiod Wärnerssonpengarna har löpt, och nästan
              alla har fyllts upp av obehöriga lärare. Kan inte Bosse Ringholm
              redovisa var de 15 000 kommer ifrån? Vad stöder han det påståendet
              på? Det står i både den skriftliga interpellationen och han sade
              det i debatten med mig. Varifrån kommer de 15 000, Bosse Ringholm?
              Nämn gärna det! Skolverket ser dem inte i varje fall.
            </seg>
            <seg n="3f3864cb">
              Dessutom påstås att det sker nedskärningar i Helsingforss skolor,
              underförstått att de borgerliga skär ned. Då är två saker intressanta.
              Först och främst tror jag inte att Bosse Ringholm har studerat
              detta. Jag tror att det bygger på den banditkalkyl som Carin Jämtin
              lade fram i Helsingforss stadshus för några veckor sedan. Jag
              tycker att jag ser att interpellationen bygger på den. Men den
              har man delvis fått backa från, därför att underlaget är mycket
              magert.
            </seg>
            <seg n="1a480876">
              För det första satsar den nya majoriteten läsårsvis, det vill
              säga att det sker en stor nysatsning från och med den 1 juli i
              år inför det kommande läsåret. Skolan arbetar läsårsvis. Men rapporten
              bygger på den budgetnivå som löpte vid det årsskifte som nyss
              var. Ni räknar inte in den budgetsatsning som sker med läsårsskiftet
              kommande sommar. Det är en ganska stor satsning.
            </seg>
            <seg n="b1d385de">
              Om det, för det andra, vore så att Socialdemokraterna i Helsingfors,
              med Bosse Ringholm som ordförande, var så oroliga blir man nyfiken
              och går in och läser Socialdemokraternas oppositionsbudget i Stadshuset.
              Vad föreslår Socialdemokraterna? Jo, man röstar emot den här satsningen.
              Socialdemokraterna i Helsingforss stadshus föreslår en lägre budget
              för grundskolan och gymnasiet för kommande läsår än den borgerliga
              majoriteten gör. Om ni är så oroliga, varför gör ni så? Varför
              skär ni ned på skolan i Helsingfors, Bosse Ringholm?
            </seg>
            <seg n="3a944a2f">
              Jag skulle nog läsa Pär Nuders brev som kom på avvägar. Det skulle
              jag läsa om jag var socialdemokrat. Han skrev att en av de stora
              orsakerna till valförlusten var skolpolitiken. Jag skulle läsa
              Carin Jämtins debattartikel i Dagens Nyheter. Hon skriver att
              en av de stora orsakerna till Socialdemokraternas valförlust var
              skolpolitiken. Läs dem! Där tror jag att ni har mycket att fundera
              över snarare än den banditkalkyl som har lagts fram i Stadshuset
              av Socialdemokraterna.
            </seg>
          </u>
          <note type="speaker" n="75a80c2a">
            Anf. 130 BOSSE RINGHOLM (s):
          </note>
          <u who="bosse_ringholm_29e546" xml:id="i-8d643135d098dcb4-1" n="1bdeac99">
            <seg n="ecf9fe58">
              Fru talman! När jag hör Jan Björklund kommer jag att tänka på
              det gamla svenska ordspråket: Bättre fly än illa fäkta. Man skulle
              kunna göra om ordspråket och säga att man kan både fly och illa
              fäkta, Jan Björklund.
            </seg>
            <seg n="7e39a8e3">
              Jag har frågat två enkla saker. På vilket sätt kan regeringen
              och Jan Björklund garantera att det blir fler lärare i Sveriges
              skolor? Jag har inte fått något svar på den frågan. Björklund
              flyr till allt annat: betyg, lärarutbildning, ordningen i klassrummet.
              Låt oss gärna diskutera det, men det är inte det min interpellation
              handlar om.
            </seg>
            <seg n="3bfb34b0">
              Jag konstaterar att det både i det uteblivna svaret på den här
              punkten i det skriftliga interpellationssvaret och i Jan Björklunds
              inlägg är ett faktum att regeringen inte kan garantera några fler
              lärare. Regeringen är inte i den situationen att den har ett ekonomiskt
              system och ett statsbidrag till kommunerna som gör det möjligt
              att ge utfästelser om att det kan bli några fler lärare. Det är
              en sanning. I Helsingfors blir det 400 färre lärare, och så är
              det på många andra håll i landet också.
            </seg>
            <seg n="d670d3b7">
              Då flyr Jan Björklund till historien och säger: Men Socialdemokraterna
              sade att de skulle ta fram 15 000 fler lärare. Ja, den studie
              som gjorts visar att det också kom 15 000 fler anställningar för
              de pengar som utlovades. Sedan var det en realitet att man med
              minskningar av elevunderlag och allt annat naturligtvis fick ett
              annat svar totalt. Men det är fråga om de pengar som garanterades
              kommunerna enbart om de anställde lärare.
            </seg>
            <seg n="b7593942">
              Det den nya regeringen nu gör är att ge pengar till kommunerna
              som, i Helsingfors exempelvis, kan användas i första hand till
              att sänka skatten. Det var väl inte det som Jan Björklund och
              de borgerliga partierna lovade i valrörelsen. Vi ska ge pengar
              till landets kommuner för att de ska sänka skatten. Där sade man:
              Vi ska ge pengar till landets kommuner för att de ska anställa
              fler lärare.
            </seg>
            <seg n="dd15bda0">
              Nu står Jan Björklund naken här och skäms och säger: Jag kan
              tyvärr inte lova att det blir fler lärare för vi har inte ett
              sådant system att kommunerna måste använda de pengar de får av
              oss för att anställa fler lärare. De kanske gör som i Helsingfors,
              sänker skatten i stället.
            </seg>
            <seg n="ac3ce0b0">
              Då är min andra fråga lika obesvarad: Om man nu har misslyckats
              med sitt löfte att skapa fler arbeten, fler lärartjänster, fler
              anställda inom andra yrkeskategorier i skolan, hur ska man då
              kunna säga att kvaliteten i skolan ska kunna höjas? Det främsta
              skälet till att de kan ha en höjd kvalitet är att det finns personal
              i skolan. Kan man inte garantera det ena kan man inte garantera
              det andra.
            </seg>
            <seg n="4e5319e0">
              I de kommuner som de borgerliga styr, där andelen friskolor bara
              ökar och ökar, med en stor andel obehöriga lärare, är situationen
              naturligtvis ännu mer bekymmersam. Helsingfors är en sådan kommun.
              Varannan skola är friskola och därmed är en mycket stor andel,
              kanske en växande andel, obehöriga lärare. Detta har Jan Björklund
              och regeringen ingen som helst känsla för. Man känner ingen som
              helst oro för detta. Man talar om helt andra saker i stället,
              för att undvika att diskutera det som är huvudfrågan.
            </seg>
            <seg n="0fed5ce6">
              Varför lovade ni fler lärare i skolan när det visar sig att ni
              inte kan garantera fler lärare i skolan? Ni har inte lagt fram
              något förslag, vare sig till riksdagen eller i något annat sammanhang
              som innebär att det kan bli fler lärare. Ni har gett allmänna
              resurser till kommunerna. Men det är ingen som helst garanti för
              att pengarna går till lärare. Verkligheten visar att de inte heller
              går till fler lärare, utan de går till andra saker i kommunerna
              helt enkelt.
            </seg>
            <seg n="370511b5">
              Det är farligt, Jan Björklund, att i en valrörelse lova för mycket
              och framför allt lova sådant som man inte kan stå för. Nu måste
              Jan Björklund i fyra år framöver stå här och säga: Jag ber om
              ursäkt för löftet i valrörelsen 2006 om fler lärare. Jag kan tyvärr
              inte garantera det.
            </seg>
            <seg n="8b2fab00">
              På en punkt kan jag ge Jan Björklund rätt, det var väl bra att
              han inte i svaret nämnde det här eftersom det var alldeles uppenbart
              att det inte gick att genomföra löftet.
            </seg>
          </u>
          <note type="speaker" n="0138dfbd">
            Anf. 131 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-9e386c1c7df17231-1" n="b1ddd9a3">
            <seg n="60835594">
              Fru talman! Jag blir något upprörd. Jag tycker att det är obehagligt
              när Jan Björklund säger banditkalkyl för att man ifrågasätter
              hur pengarna används när de ger mindre resurser till Helsingforss
              skolor. Det kvarstår ändå att ingen tycker sig uppleva att borgarna
              gör den skolsatsning som man så länge skröt med, inte minst i
              valrörelsen. Det blir mindre lärarresurser. Och det är lärare
              vi behöver ha, lärare som undervisar eleverna, som ger dem kvalitet
              och inte bryts ned av andra, administrativa uppgifter.
            </seg>
            <seg n="e93eeccb">
              Den borgerliga regeringens politik innebär en sorteringsskola
              där eleverna ska sorteras ut: Du duger. Du duger inte. Du duger
              med nöd och näppe och kan kanske vara godkänd. Men du duger.
            </seg>
            <seg n="90bd5bd2">
              Snacka om att skapa stress för eleverna.
            </seg>
            <seg n="781bde0a">
              Det måste vara betydligt fler åtgärder för att förbättra skolan
              på riktigt än att införa olika sorteringssystem.
            </seg>
            <seg n="959ad3cb">
              Jag är övertygad om att lärarna redan i dag vet vilka elever
              som behöver extra stöd. Och det vet nog också de flesta föräldrarna,
              och de vill att deras barn ska få hjälp med just den delen. Och
              därför behövs inte nationella prov och betyg i den utsträckning
              som man nu går ut med.
            </seg>
            <seg n="7d830c95">
              Visst är det märkligt att den nya borgerliga regeringen inte
              vågar lita på lärarna och deras kompetens? Jag tycker att det
              är viktigare att vi stöder lärarna och ser till att de ges möjligheter
              att göra det som de är utbildade för och är bra på och inte överöser
              dem med olika administrativa uppgifter, så att de får ägna sig
              åt den pedagogiska undervisningen till gagn för eleverna.
            </seg>
            <seg n="7d6865d5">
              I svaret, som man kan ha synpunkter på i stort sett i varje stycke,
              tas bland annat yrkesutbildningen upp. Vi socialdemokrater hade
              en helt färdig gymnasiereform som regeringen blåste av. Vi ville
              förstärka såväl de teoretiska som de praktiska programmen. Vi
              ville även ha en ny och modern lärlingsutbildning. Dessutom ville
              vi integrera kärnämnena i alla program.
            </seg>
            <seg n="3debfeda">
              Men vad gör man nu i stället? Jo, man ser till att man får en
              ny utredning av gymnasieskolan som knappast är anpassad till dagens
              eller morgondagens arbetsmarknad, vilken kräver alltmer flexibilitet.
              Yrkeseleverna ska nu inte längre behöva lära sig svenska, matematik
              och engelska. Och när regeringen samtidigt skär ned på vuxenutbildningen
              innebär det en politik med återvändsgränder som kan rasera människors
              livsdrömmar. Och risken är stor för ökade klassklyftor. Vi får
              ett A- och ett B-lag i samhället. Det val som du gör i 15-årsåldern
              avgör resten av ditt liv.
            </seg>
            <seg n="bab4509d">
              Detta, Jan Björklund, är inte att satsa på skolan. Det tidigare
              borgarrådet pratade väldigt mycket i valrörelsen och utmärkte
              sig som ett pratborgarråd. Han har nu blivit en pratminister.
              Låt oss gå från ord till handling.
            </seg>
          </u>
          <note type="speaker" n="b8517cbd">
            Anf. 132 IBRAHIM BAYLAN (s):
          </note>
          <u who="ibrahim_baylan_a3ca23" xml:id="i-862cea3b00496cf9-6" n="25d971df">
            <seg n="9d92e306">
              Fru talman! Ödmjukhet är inte något helt enkelt. Det är klart
              att vi efter ett val som vi helt uppenbarligen förlorade har anledning
              att titta igenom vår politik, både inom utbildningens område och
              på alla andra områden. Det är ett ödmjukt sätt att ta sig an det
              valutslag som vi fick.
            </seg>
            <seg n="f4c72532">
              Det är klart att vi självkritiskt också kan titta igenom delar
              av vår skolpolitik. Men i ett avseende har vi anledning att vara
              stolta. Under den senaste perioden då vi var i regeringsställning
              ökade antalet lärare i den svenska skolan. Antalet kuratorer ökade,
              och antalet skolsköterskor ökade. Det är en bra grundförutsättning
              för att få en bra utveckling i den svenska skolan. Personalen
              är ju ändå den viktigaste resursen för elevernas lärande. Det
              måste väl också skolministern hålla med om, eller tror skolministern
              att det räcker med bara hårdare tag och att det inte behöver finnas
              lärare? I så fall är frågan vem som ska genomföra skolministerns
              hårdare tag i skolan.
            </seg>
            <seg n="6a2d26bd">
              Jag vill också efterlysa lite mer ödmjukhet från skolministern.
              Det är sant som skolministern säger, nämligen att det är mycket
              möjligt att vi inte hade fördel av vår skolpolitik. Det håller
              vi på att analysera. Det är mycket möjligt. Jag tror dock att
              det inte alls behöver vara så, men det är möjligt. Men vilka slutsatser
              drar skolministern av att Folkpartiet som han företräder och som
              profilerade sig oerhört starkt i skolfrågan näst intill halverades
              i valet och nu med raska steg är på väg mot de 4 procenten i opinionen?
              Drar skolministern några som helst slutsatser? Skolministern är
              ju den av Folkpartiets företrädare som syns och hörs i debatten.
              Det är väl en bra komplimang. Men det verkar helt uppenbarligen
              leda till att Folkpartiet är på väg mot de 4 procenten. Leder
              det till någon som helst ödmjuk självkritik från skolministern?
            </seg>
          </u>
          <note type="speaker" n="d4e62b6f">
            Anf. 133 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-2" n="802011b4">
            <seg n="6f2825d7">
              Fru talman! I den interpellation från Bosse Ringholm som ligger
              till grund för debatten görs ett antal påståenden som jag bemötte,
              påståenden om siffror och om nedskärningar i Helsingfors. Bosse
              Ringholm valde att inte kommentera det utan ägnade sig i stället
              åt en mycket yvig retorik om att fly och fäkta eller vad det var.
            </seg>
            <seg n="af1152d9">
              Jag diskuterar gärna skolpolitiken i stort. Det finns många bollar
              i luften här. Sylvia Lindgren argumenterar mot nationella prov,
              Ibrahim Baylan är för och så vidare. Det vore därför intressant
              att få höra hur ni tänker rösta. Men det skulle ändå vara intressant
              att gå tillbaka till det som interpellationen handlar om, Bosse
              Ringholm. Du påstår i din interpellation att det nu sker stora
              nedskärningar inom skolan i Helsingfors. Det är en bild som inte
              stämmer med verkligheten eftersom det stora påslaget sker i höst.
              Det är sant såtillvida, precis som Bosse Ringholm själv säger,
              att när det sker en elevminskning så minskar också resurserna
              till skolväsendet, precis som skedde med de utlovade 15 000 lärarna
              som blev 5 000 lärare därför att det var färre elever. I Helsingfors
              och i hela Sverige minskar nu antalet elever i grundskolan på
              grund av demografiska förändringar, bland annat hur många som
              föddes på 90-talet. Därför blir lärartäthet, precis som Bosse
              Ringholm påpekar här, det intressanta att diskutera. Den försämras
              inte i Helsingfors. Tvärtom sker det en ganska stor satsning på
              skolan i Helsingfors från och med kommande läsårsstart. Och den
              satsningen röstar Socialdemokraterna mot. Varför vill Socialdemokraterna
              anslå mindre pengar år 2007 i huvudstaden till grundskolan och
              gymnasiet än vad den borgerliga majoriteten vill göra? Bosse Ringholm
              är ju ordförande i Helsingforss arbetarekommun. Kan du inte berätta
              vilken bakomliggande prioritering som ni har när ni vill dra ned
              på resurserna i skolan i Helsingfors?
            </seg>
            <seg n="e060b751">
              Fru talman! Detta är ju inte en debatt i Helsingforss stadshus,
              utan detta är en riksdagsdebatt. Den typ av frågor som diskuteras
              och förs in här handlar till exempel om centrala och nationella
              prov. Sylvia Lindgren kallar det för sorteringsskola. På min bänk
              ligger ett anförande som Ibrahim Baylan höll på Socialdemokraternas
              partikongress. Där sade han att den enskilt viktigaste åtgärden
              för att lyfta arbetarbarnen i skolan är att införa nationella
              prov i årskurs 3. Kan inte var och en av er tre när ni gör era
              sista inlägg här berätta hur ni tänker rösta om vårt förslag om
              nationella prov i årskurs 3?
            </seg>
          </u>
          <note type="speaker" n="d84d634a">
            Anf. 134 BOSSE RINGHOLM (s):
          </note>
          <u who="bosse_ringholm_29e546" xml:id="i-8d643135d098dcb4-2" n="1bdeac99">
            <seg n="9b4e793d">
              Fru talman! I förra höstens valrörelse lovade de borgerliga partierna
              och Jan Björklund att man skulle öka antalet lärare i Sverige
              och att kvaliteten i skolan som en följd av fler lärare också
              skulle öka.
            </seg>
            <seg n="a16b8f3d">
              Jag har frågat samma sak i min interpellation: Hur kan regeringen
              nu säkerställa att det blir fler lärare? Jan Björklund har valt
              metoden att inte svara på frågan. Och det är ett svar i sig, det
              vill säga att han inte kan garantera att det blir fler lärare.
            </seg>
            <seg n="9a54cc3f">
              Och det är ovedersägligt att det i exempelvis Helsingfors blir
              400 färre lärare i år därför att man har minskat pengarna till
              skolorna i Helsingfors, trots att Helsingforss stad har fått mer
              pengar av regeringen. Men i och med att regeringen har ett sådant
              system att man lämnar allmänna pengar till kommunerna och inte
              på något vis garanterar att pengarna används för skolan kommer
              Jan Björklund att stå i denna kammare 2008, 2009 och 2010 och
              säga att han inte kan lova att det som har utlovats i valrörelsen
              2006 kan genomföras därför att det var ett löfte som det inte
              fanns någon täckning för. Det blev inga fler lärare. Om regeringen
              inte lägger om sin politik kommer det inte att finnas någon som
              helst garanti för att det blir fler lärare i fortsättningen. Och
              då är det inte mycket bevänt för eleverna, som har blivit lovade
              en högre kvalitet och som efterfrågar fler lärare, att höra talas
              om att det ska satsas på lärarutbildning eller arbetsmiljö eller
              någonting annat.
            </seg>
            <seg n="b666551c">
              Alltihop det andra är nog så viktigt, men i huvudfrågan, Jan
              Björklund, där har regeringen, de fyra borgerliga partierna och
              folkpartisten Jan Björklund försökt att lura väljarna. Det gick
              kanske 2006. Men det kommer inte att gå 2010, var så säker på
              det. Vi kommer att jaga Jan Björklund och den borgerliga regeringen
              och konstatera att löftet om fler lärare var ett löfte som regeringen
              inte kunde infria. Och eleverna kommer att känna det inpå bara
              kroppen under den här perioden.
            </seg>
          </u>
          <note type="speaker" n="2030adfe">
            Anf. 135 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-9e386c1c7df17231-2" n="b1ddd9a3">
            <seg n="37abf40c">
              Fru talman! Jag sade i början av debatten att jag inte var nöjd
              med statsrådets svar. De sagda orden från denna talarstol har
              knappast gjort det bättre. I mångt och mycket är svaret hopskrivet
              utifrån den allmänna skolpolitiken. Den rör egentligen inte själva
              interpellationerna.
            </seg>
            <seg n="8b85e4aa">
              Har ministern verkligen kontroll över bakgrunden till det som
              händer i skolvärlden, inte minst i Helsingfors? Det gäller då
              också de exempel som jag försökt lyfta fram och som rör bland
              annat Södermalm en stadsdel här i Helsingfors som numera har 110
              000 invånare i Helsingforss innerstad att serva.
            </seg>
            <seg n="73430f31">
              Nej, fru talman, den borgerliga majoriteten kompenserar inte
              stadsdelarna och skolorna för de ökade kostnader som pris- och
              löneutvecklingen för med sig. I stället för en satsning på skolan
              är det en minskning av reella resurser på 175,8 miljoner kronor
              under året, en summa som motsvarar kostnaden för drygt 400 lärare
              i grundskolan. Det är detta som är vårt bekymmer, Jan Björklund!
              Vi ser med oro på den utveckling som sker i Helsingfors där vi
              behöver fler lärare, och lärarna behöver få ägna sig åt de rätta
              sakerna, för elevernas skull. Titta på det i stället för att hitta
              på utsorteringssystem av olika slag!
            </seg>
            <seg n="7d4d8afd">
              Jag tror att det är oerhört viktigt att vi skapar åtgärder som
              gör att skolan förbättras att det görs på riktigt. Jag är övertygad
              om att lärarna redan vet vilka elever som behöver extra stöd,
              så för det behövs det inga extra åtgärder. Men ta tag i problemen
              där problemen verkligen finns! Stressen hos våra elever är oroväckande.
            </seg>
          </u>
          <note type="speaker" n="fa35fa3b">
            Anf. 136 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-3" n="802011b4">
            <seg n="0b3228eb">
              Fru talman! Det blir inte mer sant därför att ni upprepar argumenten
              gång på gång. Socialdemokraterna i Helsingfors föreslår en snävare
              ekonomisk ram än de borgerliga för grundskola och gymnasium avseende
              år 2007. Det är sanningen. Bosse Ringholm skakar på huvudet, men
              det är bara att läsa partiets egen budgetmotion i Stadshuset i
              Helsingfors. Ni föreslår en lägre budgetnivå. Ni har inte läst
              på. Därför är den här debatten så pinsam. Sanningen är att det
              är en lägre ekonomisk anslagsnivå därför att man röstat mot den
              höjning som sker den 1 juli i år.
            </seg>
            <seg n="aac195eb">
              I och för sig är det inte, tycker jag, i grunden intressant att
              ta en enskild kommun. Helsingforss direktvalda fullmäktige får
              väl hantera detta. Det borgerligt styrda Helsingfors satsar dessutom
              mer på grundskolan och gymnasiet per elev räknat än vad socialdemokratiskt
              styrda Göteborg och Malmö satsar. Det finns, tycker jag, oändligt
              mycket statistik att slå i huvudet på varandra.
            </seg>
            <seg n="3a131695">
              Sanningen är att under den tid som du, Bosse Ringholm, satt med
              i regeringen sjönk skolans resultat i Sverige år efter år efter
              år. Ordningsproblemen ökade. Vi hade en större andel obehöriga
              lärare än vi någonsin tidigare historiskt haft i skolan under
              de år du satt med i regeringen. Det borde finnas någon självkritik
              hos er socialdemokrater när det gäller vad ni har åstadkommit.
            </seg>
            <seg n="a7075943">
              Att efter två månader med borgerligt styre börja hacka på Helsingfors
              kan ni naturligtvis göra. Men sanningen är att det resultat ni
              lämnar efter er är en viktig orsak till att svenska folket bytte
              regering.
            </seg>
            <seg n="41bb0322">
              Samtidigt kan jag, fru talman, inte låta bli att undslippa mig
              följande tanke. Nästan varje gång jag står här i en interpellationsdebatt
              om skolan med socialdemokrater frågar nästan alla: Hur ska du
              styra kommunerna? Hur ska du styra kommunerna?
            </seg>
            <seg n="d380fbd0">
              Min fråga till er socialdemokrater är: Varför har ni kommunaliserat
              skolan? Skyll inte på mig! Mitt parti röstade mot. Men så fort
              kommunerna får ansvaret ska ni gå in och styra än det ena, än
              det andra. Fundera på den frågan! Litar ni alltså inte på era
              kompisar i kommunen och på era partikamrater?
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="418443eb">
            21 § Svar på interpellation 2006/07:392 om värdegrundsarbetet
            i skolan och motverkande av mobbning
          </note>
          <note type="speaker" n="58d4f595">
            Anf. 137 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-4" n="802011b4">
            <seg n="9e69b232">
              Fru talman! Eva Johnsson har frågat mig vad jag avser att göra
              för att stärka värdegrundsarbetet som ett led i att motverka mobbning.
            </seg>
            <seg n="6e0eae4f">
              Läroplanerna talar om människolivets okränkbarhet, individens
              frihet och alla människors lika värde. Det är de här grundläggande
              värderingarna som skolan ska förmedla till den uppväxande generationen.
            </seg>
            <seg n="4abcb9fa">
              Jag uppskattar det engagemang som Kristdemokraterna visar för
              att stärka denna värdegrund. När totalitära och antidemokratiska
              rörelser åter sprider sig i samhället kan skolan inte stå värdeneutral
              utan måste ta ställning för grundläggande demokratiska och humanistiska
              värderingar.
            </seg>
            <seg n="9ee8084b">
              Det finns få saker som gör mig så upprörd som när ett barn har
              blivit utsatt för kränkningar utan att vuxenvärlden har reagerat.
              Mobbning är ett av de värsta uttrycken för bristande respekt för
              andra människor. Regeringen vill därför stärka skolpersonalens
              kunskaper om hur mobbning uppstår, förebyggs och förhindras. 10
              miljoner kronor per år kommer att satsas för att sprida och implementera
              forskningsbaserade åtgärdsprogram mot mobbning i skolväsendet.
              Programmens grund måste vara skolans och samhällets värdegrund;
              annars kommer de aldrig att fungera.
            </seg>
            <seg n="bb861038">
              Under de närmaste åren avser regeringen att ta initiativ till
              omfattande reformer när det gäller den svenska skolan. Ett förslag
              till ny skollag ska tas fram. Läroplaner och kursplaner behöver
              ses över. I vårt land bygger värdegrunden på den etik som förvaltats
              av kristen tradition och västerländsk humanism, vilket också speglas
              i skolans läroplan. Denna värdegrund ligger fast, och arbetet
              med den ska, som regeringen tidigare har markerat, stärkas. Lärarutbildningen
              ska utvecklas och förbättras, och gymnasieskolan ska reformeras.
              Arbetet med att stärka skolans värdegrund får aldrig bli en egen
              process, någonting vid sidan av allt det andra. Värdegrundsarbetet
              måste i stället genomsyra alla reformer som vi genomför i Sverige.
              Alla elever ska gå i en trygg skola och få del av de värderingar
              som är basen för samhället. Ingen ska behöva vara rädd för att
              gå till skolan.
            </seg>
          </u>
          <note type="speaker" n="7a14c7fd">
            Anf. 138 EVA JOHNSSON (kd):
          </note>
          <u who="eva_johnsson_ec5ffa" xml:id="i-70ad3abae6834088-0" n="952336bb">
            <seg n="7b5f00ce">
              Fru talman! Jag vill börja med att tacka skolministern för svaret.
              Som vi alla vet har vi skolplikt i Sverige. Barn måste gå till
              skolan varje dag. Då är det naturligtvis en uppgift för oss politiker
              att säkerställa att den miljö som barnen vistas i är trygg och
              säker. Kränkningar får inte förekomma.
            </seg>
            <seg n="bad18054">
              I dag vet vi dessvärre att många lärare och rektorer saknar kunskap
              och nödvändiga redskap för att utforma den miljö som vi alla vill
              att våra barn ska befinna sig i.
            </seg>
            <seg n="18037be5">
              Inga andra människor i vårt land skulle acceptera de villkor
              som möter många av våra barn och ungdomar i vardagen. Ändå är
              det tusentals elever som varje dag går till skolan med ont i magen.
            </seg>
            <seg n="1f16e2a1">
              I en rapport nyligen från Bris kunde vi läsa att ungefär 2 500
              eller 12 procent av alla barnkontakter som Bris hade under fjolåret
              handlade om just mobbning.
            </seg>
            <seg n="49e49879">
              Bilden har sett ut på samma sätt under många år. Barn och ungdomar
              berättar för Bris att de förgäves har sökt hjälp hos lärare eller
              annan skolpersonal. Men de har fått ett dåligt eller inget stöd
              alls. Vi vet att det till och med finns lärare som inte anser
              att det ingår i deras arbetsuppgifter att hantera relationer mellan
              elever.
            </seg>
            <seg n="1209cf5e">
              Under de senaste åren har dessutom mobbning med nya medel kommit
              in i bilden mobbning genom trakasserier inför en masspublik via
              Internet eller sms.
            </seg>
            <seg n="c74fa3ec">
              De åtgärder som skolministern skisserar i sitt svar är utmärkta.
              Lärare, elever och föräldrar behöver få reda på vilka spelregler
              som gäller. När både nationella och internationella undersökningar
              visar på de här problemen behöver vi verkligen ta dem på allvar
              och samla alla goda krafter.
            </seg>
            <seg n="0bd4aa9d">
              När de värderingar som finns i skolan och i läroplanen naturligt
              integreras i skolvardagen gynnas naturligtvis en trygg miljö.
              Så är det tyvärr inte i dag. Trots att elever och skola samt föräldrar
              och politiker har ett ansvar för att vi ska komma till rätta med
              mobbningen har det inte lyckats.
            </seg>
            <seg n="f5ea989f">
              Vi vet att tidigare s-märkta skolministrar har stått i denna
              kammare och slagit sig för bröstet för olika åtgärder. Men mobbningstalen
              har varit fortsatt höga. Detta är en utmaning för vår nya borgerliga
              regering.
            </seg>
            <seg n="cc44eba9">
              Det har funnits olika sätt att arbeta med värdegrunden. Regeringen
              har ju också varit mycket tydlig med att understryka värdegrunden
              som bas för det mobbningsförebyggande arbetet. Det är mycket bra.
              Här spelar religionsämnet i vid mening en central roll. Många
              skolor har det som bas för att tala om livskunskap.
            </seg>
            <seg n="cd954a6f">
              Det skulle vara mycket intressant att höra skolministerns tankar
              om försök liknande det som inriktats på livskunskap som en konkret
              del i att förebygga mobbning. Borde kanske till och med religionsämnet
              byggas ut eller stärkas för att ännu bättre fungera som en bas
              i detta arbete?
            </seg>
          </u>
          <note type="speaker" n="f2a0847d">
            Anf. 139 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-5" n="802011b4">
            <seg n="c91fec9c">
              Fru talman! Jag delar Eva Johnssons beskrivning av situationen
              i skolan och den oro som Eva Johnsson ger uttryck för när det
              gäller mobbning som är bland det värsta som människor kan utsätta
              varandra för. Sanningen är att mobbning inte bara existerar bland
              barn och ungdomar i skolan, utan den existerar också i vuxenvärlden.
              Det är mycket allvarligt även där. Det känns dock extra allvarligt
              för barn och ungdomar som ju inte har något val eftersom de har
              skolplikt och måste vara i skolan. Under sin uppväxt tvingas de
              dag efter dag att gå till en miljö där de bara känner sig rädda
              och kränkta.
            </seg>
            <seg n="8a6dc320">
              På ett sätt är svensk skola bättre i dag än förr på att upptäcka
              och förebygga mobbning. Det finns en mycket större medvetenhet
              i dag om vi till exempel jämför med den tid när vi själva gick
              i skolan för olika många årtionden sedan. I dag är man mycket
              bättre på att upptäcka och förebygga mobbning, men man är inte
              tillräckligt bra.
            </seg>
            <seg n="a272c954">
              Alla skolor tvingas i dag att ha särskilda antimobbningsplaner
              där man redovisar hur man jobbar med frågorna. Samtidigt ska vi
              vara medvetna om att ett krav på en skriftlig plan minsann inte
              alltid är lösningen. Blir den en hyllvärmare har den inte åstadkommit
              så mycket.
            </seg>
            <seg n="015ffa1d">
              Runt om i svenskt skolväsende finns det också många egenhändigt
              hopsnickrade metoder för hur man ska möta, upptäcka och förebygga
              mobbning. Under min tid som borgarråd här i Helsingfors mötte
              jag en rad olika idéer och modeller som man jobbade aktivt med
              ute på skolor. Farstametoden är ett exempel där ett antal lärare
              och kuratorer jobbade på ett visst sätt.
            </seg>
            <seg n="ec8b325c">
              Jag tycker att det är ett problem att vi har en uppsjö av metoder
              men rätt liten koll på vilka som är framgångsrika. Det är en av
              orsakerna till att vi gör ganska stora satsningar. När vi nu från
              regeringens sida satsar 40 miljoner på fyra år på att forska kring
              metoder mot mobbning är det just för att vi vill kunna klarlägga
              vilka av dessa metoder som når framgång. Vi vill klarlägga med
              vilka metoder man upptäcker och förebygger mobbning och kan lösa
              mobbningsproblem som uppstår i en klass. Vilka metoder fungerar
              och vilka gör det inte? Vi har en uppsjö av metoder, men vi har
              rätt liten koll på vad som fungerar. Den kollen ska vi skaffa
              oss. Så snart vi vet vilka metoder som funkar ska de börja spridas
              kunskapsmässigt ute bland personalen i svenskt skolväsende. Det
              tror jag är viktigt.
            </seg>
            <seg n="b1fcfb27">
              Jag har inget emot om man på skolor kallar någon lektionstimme
              för livskunskap eller något annat. Samtidigt tror jag att värdegrunden
              inte går att institutionalisera i skolan. Man kan inte säga: Nu
              ska vi ha värdegrund en timme i veckan. Min uppfattning är att
              värdegrunden ska prägla hela skolans arbete, de vuxnas förhållningssätt
              och lärarnas förhållningssätt. Det handlar om allt från att säga
              ifrån på skarpen när en grabb kallar en tjej för något grovt könsord
              till att bemöta och förebygga mobbning.
            </seg>
            <seg n="75c56089">
              I läroplanens mening är värdegrunden många vackra ord. Ute i
              verkligheten i skolorna handlar detta om de dagliga relationerna
              människor emellan som ska präglas av de värdeladdade orden som
              vi har i vår läroplan. Men vi ska nog akta oss för att institutionalisera
              den eller lägga allt för stor vikt vid ord och planer. Det viktiga
              är att den dagliga verksamheten ute i skolorna faktiskt genomsyras
              av respekt för varandra.
            </seg>
          </u>
          <note type="speaker" n="ac3fa7a1">
            Anf. 140 EVA JOHNSSON (kd):
          </note>
          <u who="eva_johnsson_ec5ffa" xml:id="i-70ad3abae6834088-1" n="952336bb">
            <seg n="0b848c2f">
              Fru talman! Jag vill tacka skolministern för detta. Jag tror
              att vi är rörande överens om att teori och praktik inte alltid
              är riktigt samma sak. Vad vi nu hoppas på är att teorin ska övergå
              till att faktiskt vara praktik. För varje elev som inte mår bra
              ute i våra skolor ska det bli en betydande skillnad. Där är vi
              verkligen överens.
            </seg>
            <seg n="4da23c92">
              Man hoppas naturligtvis att värdegrundsarbetet också kommer att
              implementeras i lärarutbildningarnas undervisning och att det
              kommer att bli en tydlig del av arbetet bland de nyutexaminerade
              lärarna på ett ännu bättre, tydligare och effektivare sätt.
            </seg>
            <seg n="044a885f">
              Skolminister Wärnersson utropade 1999 till ett värdegrundsår
              just för att skapa en plattform för att motverka mobbning. Även
              2002 fanns det en nationell aktionsplan som kallades Tillsammans.
              Precis som skolministern säger finns det en rad olika typer av
              planer och tillvägagångssätt under olika namn men med samma inriktning.
            </seg>
            <seg n="5591d3fd">
              Jag skulle ändå gärna vilja höra hur skolministern ser på möjligheten
              att som ett led i implementeringsarbetet av den nya skollagen
              till exempel i en nationell kampanj lyfta fram mobbningsarbetets
              mjuka sidor.
            </seg>
            <seg n="5f26d87d">
              I regeringens proposition från den 20 mars som lades fram med
              rubriken Förbättrad ordning, trygghet och studiero i skolan framhåller
              man att ett förebyggande arbete måste genomsyra hela skolans arbete.
              Vidare säger man att kommuner och enskilda huvudmän har ett stort
              ansvar för att skolans värdegrund är väl förankrad hos rektorer,
              lärare och övrig skolpersonal. Det är naturligtvis utmärkt.
            </seg>
            <seg n="309ff902">
              Den satsning på 40 miljoner som regeringen nu gör för ett bra
              mobbningsförebyggande arbete är både glädjande och positiv. Äntligen
              kanske vi får resultat på detta område!
            </seg>
            <seg n="37c48c16">
              Att skolministern också understryker vikten av värdegrunden som
              bas skapar också goda förhoppningar inför det kommande arbetet.
              Jag skulle dock vilja ställa en uppföljande fråga: Hur tycker
              skolministern att detta arbete ska följas upp framför allt beträffande
              det forskningsbaserade arbetet? Tänker ministern ta ytterligare
              initiativ för att stärka och följa upp arbetet, så att det inte
              blir slag i luften som vi inte vill ha och så att vi verkligen
              på ett tydligt sätt får denna forskningsbaserade anknytning till
              det kommande arbetet?
            </seg>
          </u>
          <note type="speaker" n="1e4e331e">
            Anf. 141 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-6" n="802011b4">
            <seg n="04cb8ca3">
              Fru talman! Absolut! Hela idén är att dessa 40 miljoner vilket
              är mer än vad någon regering någonsin har satsat mot mobbning
              i Sverige ska användas till att just belägga vilka metoder som
              fungerar. Det är helt självklart att det ska vara ett forskningsbaserat
              arbete. Det är en given utgångspunkt för denna satsning.
            </seg>
            <seg n="7d3e75f9">
              Interpellanten frågade om kampanjer som genomfördes för några
              år sedan. Jag vill säga att 40 miljoner under fyra år är den största
              kampanj som någonsin har bedrivits i Sverige mot mobbning. Man
              ska identifiera metoderna som ger framgång och sedan sprida kunskap
              om detta.
            </seg>
            <seg n="2c336c55">
              Värdegrundsarbete är inte vilket det ibland har varit för andra
              regeringar något slags jippo som man har vid vissa tidpunkter
              då man hojtar med detta ord. Detta är ett mödosamt arbete för
              att varje dag skapa trygghet i våra svenska skolor. Det är precis
              det som är idén med hela denna satsning, så jag vill verkligen
              tacka Eva Johnsson för att hon har tagit upp denna viktiga fråga
              i riksdagen.
            </seg>
          </u>
          <note type="speaker" n="d40ae43d">
            Anf. 142 EVA JOHNSSON (kd):
          </note>
          <u who="eva_johnsson_ec5ffa" xml:id="i-70ad3abae6834088-2" n="952336bb">
            <seg n="59a1f8b5">
              Fru talman! Jag kommer naturligtvis att följa denna fråga väldigt
              noga. Jag tycker att detta är ett oerhört viktigt arbete. Det
              handlar om vår framtid. Det handlar om att vi skapar förutsättningar
              och ger våra barn en trygg arbetsmiljö som förhoppningsvis bidrar
              till att skapa trygga och självständiga individer inför framtiden.
            </seg>
            <seg n="75aded3e">
              Vi har ett ansvar som skolpolitiker och som politiker att skapa
              den miljön. Jag känner mig glad över skolministerns svar och utgår
              från att vi kommer att följa upp arbetet och framför allt kommer
              att få ett tydligt konkret resultat som förbättrar vardagen för
              våra ungdomar ute i våra skolor i hela landet.
            </seg>
          </u>
          <note type="speaker" n="1380b9db">
            Anf. 143 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-7" n="802011b4">
            <seg n="3d8bba56">
              Fru talman! Då är vi överens.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="1c84fae9">
            22 § Svar på interpellation 2006/07:395 om undantag för Waldorfskolorna
            från de nationella proven i årskurs 3
          </note>
          <note type="speaker" n="cfbc19c0">
            Anf. 144 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-8" n="802011b4">
            <seg n="02ce32d9">
              Fru talman! Mats Pertoft har frågat mig om jag är beredd att
              värna om den pedagogiska mångfalden i Sverige och om jag är beredd
              att verka för att Waldorfskolorna får ett undantag från kravet
              att medverka i ett framtida nationellt prov i årskurs 3.
            </seg>
            <seg n="fb11c31f">
              Valfriheten inom skolväsendet är här för att stanna. De fristående
              skolorna fyller en viktig funktion som komplement och konkurrent
              till kommunernas egna skolor. Rätten att själv få välja vilken
              skola man vill sätta sina barn i är en självklarhet i ett pluralistiskt
              samhälle.
            </seg>
            <seg n="76fd17bc">
              För att tidigt kunna sätta in stöd till alla som inte når målen
              i undervisningen måste skolan följa upp vad eleverna har lärt
              sig. Under förutsättning att riksdagen godkänner regeringens förslag
              om avstämningstillfällen i grundskolan avser regeringen därför
              att föreskriva att alla elever i årskurs 3 ska delta i nationella
              prov i ämnena svenska och matematik. Detta ska även gälla elever
              som går i Waldorfskolor. Fler obligatoriska nationella prov är
              ett led i regeringens strategi för att införa en lägsta garanterad
              nivå av uppföljning och utvärdering för alla elever i svensk skola.
              Redan i dag är Waldorfskolor skyldiga att delta i de nationella
              prov som är obligatoriska inom det offentliga skolväsendet, det
              vill säga de som i dag ligger i slutet av årskurs 9.
            </seg>
          </u>
          <note type="speaker" n="5559721a">
            Anf. 145 MATS PERTOFT (mp):
          </note>
          <u who="mats_pertoft_eb413b" xml:id="i-0c4d52ae3b110369-3" n="439a06c4">
            <seg n="b07c6425">
              Fru talman! Tack för svaret. Det är trevligt att vi är överens
              om självklarheten av mångfald i det svenska skolväsendet. Dessutom
              är den friskolelagstiftning som vi har i landet internationellt
              unik och någonting vi måste värna om.
            </seg>
            <seg n="44f2d827">
              När jag läser svaret verkar det finnas en del frågetecken eller
              missförstånd. Dem får skolministern hjälpa mig att reda ut. Vi
              är helt överens om att Waldorfskolornas elever i dag deltar i
              de nationella proven i årskurs 9. Vi är helt överens om att man
              ska följa läroplaner och så vidare. Waldorfskolans läroplan är
              godkänd av Skolverket. Läroplanen förutsätter att alla når samma
              mål i årskurs 9. I Waldorfskolans läroplan ligger att man de första
              åren går långsammare än i den kommunala skolan och snabbare under
              de senare åren. Det gör att man når samma mål i årskurs 9.
            </seg>
            <seg n="32d40aae">
              Utifrån detta faktum och det som är godkänt har en Waldorfelev
              i årskurs 3 inte läst in samma kunskaper som eleverna i den kommunala
              skolan. Förutsättningen för ett nationellt prov som ger resultat
              värda att användas är att eleverna har läst samma ämnen och samma
              mängd och därför har en rimlig chans att ha samma kunskap. Det
              är därför som det är en väldigt viktig fråga för Waldorfskolorna
              att man tar hänsyn till deras förhållanden. Märk väl jag ifrågasätter
              inte nationella prov. Det här är ingen diskussion där jag ifrågasätter
              nationella prov i årskurs 3 generellt, det är en annan debatt.
              Men har vi råd i Sverige att ha en mångfald och en målstyrning
              där vi är överens om att olika pedagogiska modeller kan leda till
              samma mål i årskurs 9, eller tänker skolministern se till att
              vi inte kan ha den pedagogiska mångfalden, att man inte kan gå
              i olika tempon mot samma mål?
            </seg>
          </u>
          <note type="speaker" n="0b22f585">
            Anf. 146 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-9" n="802011b4">
            <seg n="7239fcf5">
              Fru talman! Det måste föreligga ett missförstånd här. Det är
              nämligen så att i kommunala skolor har man inte heller i dag några
              mål i årskurs 3. Mats Pertoft får det att låta som att det är
              Waldorfskolan som får sin frihet något avgränsad av detta nya
              nationella prov. Det är sant, men det kommer att gälla även den
              kommunala skolan. De mål som finns i svensk läroplan i dag finns
              i årskurs 9 och årskurs 5. Det finns inga uppnåendekrav i årskurs
              3. När det nu införs blir det en begränsning av friheten på det
              sättet att man inte längre har rätt i en skola att säga: Läsa,
              skriva och räkna struntar vi i de första åren, det tar vi sedan.
              Plötsligt blir det nödvändigt att fokusera på det de första åren.
              Exakt samma regler kommer att gälla alla.
            </seg>
            <seg n="e530a72b">
              Jag minns när Mats Pertoft och jag satt i Skollagskommittén och
              båda slogs för att det skulle vara likvärdiga villkor mellan fristående
              skolor och kommunala skolor. Detta är verkligen en sådan sak som
              ger likvärdiga villkor. Alla har rätt att under de första tre
              åren i grundskolan få lära sig läsa, skriva och räkna. Rätten
              uttrycks genom ett nytt mål som Skolverket har fått mitt uppdrag
              att arbeta fram och som ska skrivas in i den svenska kursplanen
              för svenska i årskurs 3. Det målet ska mätas med nationella prov,
              och det kommer att gälla alla typer av skolor.
            </seg>
          </u>
          <note type="speaker" n="252555e0">
            Anf. 147 MATS PERTOFT (mp):
          </note>
          <u who="mats_pertoft_eb413b" xml:id="i-0c4d52ae3b110369-4" n="439a06c4">
            <seg n="ee4b14d1">
              Fru talman! Tack för det svaret. Det är ett väldigt tydligt besked.
              Nu är det så att den kommunala skolan arbetar det är helt rätt
              att vi i dag inte har några mål för årskurs 3 på ett annat sätt.
              Vad jag är ute efter är att i Waldorfskolan har man en tydlig
              läroplan som är mycket mer detaljerad och målstyrd än den i den
              kommunala skolan. Där är målen i årskurs 3 lägre än vad man brukar
              nå i den kommunala skolan. Jag säger brukar nå eftersom det inte
              finns några fastställda mål, utan det blir lite grann av en hävd
              i den kommunala skolan.
            </seg>
            <seg n="3ab189cd">
              Det innebär att dessa likvärdiga villkor, som jag absolut kan
              skriva under på, i skolministerns och alliansens tappning blir
              en likriktning. Nu förbjuds möjligheten att ha annorlunda tempon,
              trots att man enligt gällande forskning når samma mål som i den
              kommunala skolan i årskurs 9.
            </seg>
            <seg n="56931a92">
              Det är det som är problemet, och jag hoppas att skolministern
              tar till sig att det här blir ett problem. Den likvärdighet som
              vi alltid har varit överens om, särskilt Miljöpartiet och de borgerliga
              partierna, blir i det här fallet en likriktning eftersom det ställs
              krav på att man med olika pedagogik når samma mål trots att det
              är mot olika pedagogiska metoders olikhet. Man förbjuder olikheten
              i svenskt skolväsende på det sättet. Det hoppas jag ändå inte
              att skolministern har för avsikt. En uppföljning är en helt annan
              sak. Det minsta man borde göra, vill jag tillägga, är i så fall
              att se: Kan det finnas mål i årskurs 3 där man utgår från Waldorfskolans
              läroplan? Den är ju ändå godkänd av Skolverket.
            </seg>
          </u>
          <note type="speaker" n="0328bdf9">
            Anf. 148 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-10" n="802011b4">
            <seg n="64400c31">
              Fru talman! Jag uppfattar att samma fråga ställs gång på gång.
              Jag tycker att jag har gett ett tydligt svar. De nationella prov
              som avses att användas i årskurs 3 om några år kommer att användas
              i alla skolor, även i friskolor.
            </seg>
            <seg n="2c8cb952">
              Frihet i pedagogik ska man ha, men den friheten har gränser.
              Frihet i pedagogik innebär att man kan välja olika undervisningsmetoder.
              Man kan inom ramen för de läroplaner som finns välja att ta momenten
              i skolan i olika inbördes ordning och så vidare. Men det är inte
              fråga om frihet i vad eleverna ska lära sig i skolan. Det är trots
              allt angivet i våra nationella läroplaner. Då håller jag med om
              att det är en avsnävning av friheten inom skolväsendet när vi
              nu säger att man i årskurs 3 ska ha uppnått det och det. Så är
              det, absolut, utan tvekan. Så har man inte sagt innan. Man har
              sagt att eleven i årskurs 5 ska ha uppnått en del saker, men det
              mesta ska eleven ha uppnått till årskurs 9. Det ger en mycket
              större frihet att välja när man lägger ut olika kunskapsmoment
              under de nio åren.
            </seg>
            <seg n="b87faa8c">
              Nu säger vi att man ska ha nått olika mål i årskurs 3. Varför
              gör vi den avsnävningen? Det beror på att vi för det första vet
              att just basförmågorna läsa, skriva och räkna är fullständigt
              fundamentala för att klara av någonting annat, i varje fall i
              teoretiska ämnen i skolan.
            </seg>
            <seg n="c1febce6">
              För det andra vet vi att om eleverna inte har lärt sig detta
              de allra första åren är risken mycket stor att de sedan misslyckas.
            </seg>
            <seg n="5a4eb8bd">
              Det går säkert att peka på någon skola, Waldorfskola eller kommunal
              skola, där man klarar av att ta igen det även efter årskurs 3.
              De kanske säger: Vi borde inte vara med i provet, för vi klarar
              det ändå.
            </seg>
            <seg n="61ef5412">
              Min bedömning är allmänt att en del i svensk skolas sjunkande
              kunskapsresultat de senaste 1015 åren beror på att vi har slutat
              att ha kontrollstationer tidigt i skolan. Vi har dem sent i skolan
              på gymnasiet, årskurs 9 och så vidare, när det ofta redan är för
              sent att få upp dem på spåret som har hamnat fel.
            </seg>
            <seg n="43bfd10b">
              Det är en viktig del i regeringens politik. Det ska vara kunskapsmål
              i läsning, skrivning och räkning i årskurs 3 i grundskolan. Det
              ska följas upp med att vi har nationella prov.
            </seg>
            <seg n="1b3ab7db">
              Jag tycker precis som när jag satt som ledamot i Skollagskommittén
              tillsammans med interpellanten. Vi var då överens. Vi anser att
              det ska vara likvärdiga villkor mellan kommunala skolor och friskolor.
              En del i den likvärdigheten är att underkastas samma typ av utvärdering.
            </seg>
          </u>
          <note type="speaker" n="2f99ba0b">
            Anf. 149 MATS PERTOFT (mp):
          </note>
          <u who="mats_pertoft_eb413b" xml:id="i-0c4d52ae3b110369-5" n="439a06c4">
            <seg n="a6c403e3">
              Fru talman! Det blir ju inte likvärdigt, utan det blir lika.
              Det är en mycket stor skillnad för mig.
            </seg>
            <seg n="057839a2">
              Jag ställde också en följdfråga som skolministern tyvärr inte
              svarade på. Om vi nu säger att vi måste ha nationella prov i årskurs
              3, kan skolministern tänka sig att de proven för Waldorfskolans
              räkning utgår från Waldorfskolans kursplan?
            </seg>
            <seg n="703767c2">
              Jag har på intet sätt ifrågasatt att man ska följa upp kunskaperna,
              eller vilken kunskapsnivå vi ska nå. Vad jag värnar om är något
              som skolministern inte verkar kunna ta till sig. Jag vill ha en
              mångfald i olika pedagogiker i Sverige. Alla ska nå samma mål.
              Barnen ska få samma kunskaper. Men utifrån de olika pedagogikerna
              kan man gå olika vägar.
            </seg>
            <seg n="a4bf7107">
              Man kunde tänka sig, det har jag själv diskuterat med Waldorfskolefederationen,
              möjligheten att göra ett nationellt prov i årskurs 3 utifrån Waldorfskolans
              kursplan. Jag skulle gissa att ungefär 7080 procent kommer att
              överensstämma med de övriga nationella proven, och kanske 20 procent
              kommer att vara lite annorlunda.
            </seg>
            <seg n="c5fac458">
              Man får en bra uppföljning av vad eleverna kan och inte kan.
              Man kan också jämföra det på annat sätt. Framför allt får man,
              som jag har uppfattat skolministerns intention, en koll på vilka
              barn som halkar efter och vilka barn som riskerar att råka illa
              ut och behöver extra stöd. Det är ändå målet man strävar efter.
              Det kan väl inte bara vara fråga om medlen?
            </seg>
          </u>
          <note type="speaker" n="adae074d">
            Anf. 150 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-11" n="802011b4">
            <seg n="76e37a98">
              Fru talman! Vad är mål, och vad är medel? Det är en central fråga
              att ställa sig i sammanhanget.
            </seg>
            <seg n="327e0ae8">
              När det gäller målen för vad eleverna ska lära sig är det inte
              förhandlingsbart. Det vi kommer överens om i denna riksdag utfärdar
              regeringen sedan bestämmelser om i form av läroplaner och kursplaner
              från regering och Skolverket.
            </seg>
            <seg n="37bba40d">
              Eleverna ska lära sig en del saker i historia, andra saker i
              svenska, och så vidare. När det väl är bestämt är det inte så
              att enskilda skolor kan säga: Vi har egna mål. Det är den rättighet
              vi har satt upp i Sverige.
            </seg>
            <seg n="d9146e3b">
              Vi har skolplikt i Sverige. Vi definierar vad eleverna har rätt
              att få lära sig under den tiden i skolan. Vi säger också att en
              del i det är att eleverna ska ha lärt sig vissa saker redan före
              en viss årskurs i grundskolan.
            </seg>
            <seg n="c5a190b0">
              Vi har mål i årskurs 5. Vi inför nu mycket tydliga mål i läsning,
              skrivning och räkning i årskurs 3. Det har eleverna rätt att få
              lära sig.
            </seg>
            <seg n="c5fb0281">
              Det kommer inte att finnas möjlighet för en friskola eller för
              en kommunal skola att säga: Nej, vi struntar i de målen, utan
              eleverna lär sig läsa och skriva på högstadiet i stället.
            </seg>
            <seg n="552ec594">
              Varför ska det inte finnas den möjligheten? Jo, därför att vi
              vet att det är så centralt att vi börjar i den änden. Vi ska inte
              styra upp mer än vad som är nödvändigt.
            </seg>
            <seg n="f6110a92">
              Det är så centralt att eleverna har nått målen för läsning, skrivning
              och räkning under de fösta åren i skolan. Det är därför vi väljer
              de ämnena. Det gäller inte alla möjliga ämnen, utan just de tre.
            </seg>
            <seg n="d34a38fd">
              Det gör vi för att säkerställa att elever har med sig de baskunskaperna
              när de går vidare. När vi nu gör den regelförändringen finns det
              också en annan viktig princip. Vi ska likvärdiga regler för friskolor
              och kommunala skolor.
            </seg>
            <seg n="0e3634d8">
              Jag är helt medveten om att det finns enstaka kommunala skolor
              som inte kommer att gilla detta. Det kommer att finnas enstaka
              friskolor som inte heller gillar det. Men det gäller för alla
              skolor, oavsett huvudman. Det handlar inte om några pedagogiska
              metoder. Det väljer man själv. Men de kommer att underkastas gemensam
              utvärdering.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="e73593c9">
            23 § Svar på interpellation 2006/07:404 om elevmedverkan i gymnasieskolans
            lokala styrelser
          </note>
          <note type="speaker" n="24a38812">
            Anf. 151 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-12" n="802011b4">
            <seg n="1e797021">
              Fru talman! Mats Pertoft har frågat mig om jag har för avsikt
              att verka för att tillåta en verksamhet där elever sitter som
              ledamöter i lokala styrelser för kommunala gymnasieskolor utan
              att eleverna utgör majoriteten av ledamöterna.
            </seg>
            <seg n="aea95fae">
              Fru talman! Eleverna ska ha inflytande i skolan, men inte i kraft
              av sitt flertal i skolans verksamheter kunna bestämma över rektorer
              och lärare. Försöksverksamheten med lokala styrelser med elevmajoritet
              upphör därför vid halvårsskiftet.
            </seg>
            <seg n="95addbcb">
              Regeringen anser att det är önskvärt att de enskilda skolorna
              i Sverige ges ökad makt och inflytande över sin egen verksamhet.
              Det är till exempel en given utgångspunkt för arbetet med den
              nya skollagen att många uppdrag till skolväsendet ska adresseras
              direkt till de professionellt verksamma i skolan.
            </seg>
            <seg n="44a7bbee">
              På många skolor finns elevråd som tränar eleverna i demokratiska
              arbetsformer. Det är en bra form för inflytande, eftersom den
              ger rektor och skolledning en möjlighet att ta till sig elevernas
              synpunkter.
            </seg>
            <seg n="935c14bf">
              Regeringen ser positivt på tanken om kommunala friskolor, det
              vill säga att kommunala skolor ges större självständighet gentemot
              sina kommunala huvudmän.
            </seg>
            <seg n="1fef25d4">
              En del i att öka självständigheten är att möjliggöra lokala styrorgan
              för den enskilda skolan, som då kan överta vissa av de uppgifter
              och befogenheter som annars ligger hos skolhuvudmannen. Regeringen
              avser att återkomma med regler för sådana styrorgan, som möjliggör
              ett införande den 1 januari 2008.
            </seg>
          </u>
          <note type="speaker" n="b79cfb2a">
            Anf. 152 MATS PERTOFT (mp):
          </note>
          <u who="mats_pertoft_eb413b" xml:id="i-0c4d52ae3b110369-6" n="439a06c4">
            <seg n="612d6216">
              Fru talman! Jag tackar skolministern för svaret. Denna interpellation
              är en följd av en diskussion vi hade innan jul. Där ställde jag
              frågan om majoritet eller icke majoritet i lokala styrelser men
              fick inte något riktigt svar. Jag tycker inte att jag får något
              riktigt svar här heller.
            </seg>
            <seg n="675c4c76">
              Från Miljöpartiets sida ser vi väldigt positivt på olika former
              av så kallade kommunala friskolor och mer frihet för skolor. Det
              är också väldigt positivt att utveckla det och genomföra de lagändringar
              som kanske behövs. Jag uppmärksammade också att regeringen häromdagen
              gav ett utredningsuppdrag.
            </seg>
            <seg n="43c54a58">
              Min fråga är mycket konkret. Jag vet att det finns väldigt många
              elever i dag som sitter i dessa lokala styrelser med elevmajoritet.
              Jag har förstått att regeringen är väldigt envis i sin position
              att avsluta försöksverksamheten.
            </seg>
            <seg n="82e424db">
              Min fråga är då: Kan man tänka sig lokala styrelser där även
              elever som till exempel inte har fyllt 18 år är ledamöter, det
              vill säga elever som inte uppnått myndighetsåldern? Det kan vara
              vissa problem när det gäller ansvar, och så vidare.
            </seg>
            <seg n="b6420dc4">
              Nu menar jag inte att eleverna ska vara i majoritet, väl att
              märka. Den diskussionen anser jag var avslutad. Jag tror inte
              att jag kan övertala skolministern att ändra åsikt i frågan.
            </seg>
            <seg n="180d17f6">
              Jag vet att det är många elever i sådana styrelser. De finns
              bland annat i Södertälje men också runt om i landet. De skulle
              gärna fortsätta en samverkan i form av styrelse. Det kan även
              ske utan att eleverna har majoriteten.
            </seg>
            <seg n="0a162022">
              Majoriteten kan bestå av externa ledamöter, lärare eller rektorer,
              vad vet jag. Jag värnar om själva formen för möte. Det är ändå
              annorlunda än i ett elevråd. I ett elevråd brukar det bara vara
              elever, och sedan kanske rektorn är med.
            </seg>
            <seg n="70142321">
              Detta är ändå en mötesplats. Det är också positivt att man kan
              ta in externa ledamöter. Min fråga till skolministern är om han
              kan tänka sig en utredning om de lokala styrorganen, som jag förstår
              att man nu ska ta fram ett förslag om, och att även elevrepresentanter
              kan sitta med.
            </seg>
          </u>
          <note type="speaker" n="9acd243b">
            Anf. 153 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-13" n="802011b4">
            <seg n="14829767">
              Fru talman! Det är flera diskussioner samtidigt. Vi avslutar,
              som sagt var, det här med elevmajoritetsstyrelserna, och vi kan
              kanske lämna den diskussionen därhän för dagen. Är det då möjligt,
              i och med den lagstiftning som i övrigt finns, att ha styrelser
              efter den 1 juli? Ja, då får man ju stödja sig på de övriga lagar
              som finns. En kommun har numera fullständig rätt att själv bestämma
              sin nämndorganisation, så visst kan en kommun ha en skola som
              har en egen nämnd, en kommunal nämnd i vanlig mening. Och kommunen
              bestämmer ju själv vem som ska sitta i nämnden. Det är vissa krav
              i lagen när det gäller vem som ska sitta där. Det är ju en lagstiftning
              som har gällt i alla tider.
            </seg>
            <seg n="76774cd3">
              Några av de kommuner som har kommunala friskolor tror jag har
              använt sig av detta. Man har liksom ansett att det är en kommunal
              nämnd där det normalt sitter politiker. Men det är klart att det
              är fullmäktige som bestämmer vem som ska sitta i en sådan nämnd.
              Och så bestämmer man dess befogenheter samtidigt.
            </seg>
            <seg n="e4828a54">
              Det vi avser är att, inom ramen för just det här med kommunala
              friskolor, ta fram en särskild förordning om hur sådana styrorgan
              skulle kunna se ut. Exakt hur de ska se ut är jag inte beredd
              att gå in på i dag, för vi har inte tänkt färdigt. Det står i
              alliansens valprogram bland annat att vi ska göra detta, men det
              är inte mer specificerat än så. Vi sätter i gång det arbetet nu.
              Jag tror inte att det är något speciellt märkvärdigt egentligen,
              utan man öppnar upp en del möjligheter. Sedan avgör man lokalt
              om man vill utnyttja dem.
            </seg>
            <seg n="5d2f1400">
              Jag vill betona att det också finns en väldig skillnad. När det
              gäller de styrelser som nu har funnits med elevmajoritet har ju
              avsikten varit att de delvis skulle ta över rektors uppgifter.
              Jag vill säga att de här nya lokala styrorganens makt skulle kunna
              ligga i att ta över en del ansvar som i dag ligger på skolhuvudmannen,
              det vill säga kommunen, vilket är en skillnad. Jag vill inte att
              styrelser ska inskränka rektorers och lärares professionella maktutövning
              och befogenheter. Jag tycker däremot att det är en annan sak om
              kommuner vill ge ifrån sig av sin kommunala makt till en lokal
              styrelse.
            </seg>
            <seg n="8f690bd7">
              Vi återkommer med sådana här riktlinjer, men det blir, som sagt,
              tidigast från den 1 januari 2008. Och detta är någonting helt
              annat än de elevstyrelser som har funnits.
            </seg>
          </u>
          <note type="speaker" n="30f0513e">
            Anf. 154 MATS PERTOFT (mp):
          </note>
          <u who="mats_pertoft_eb413b" xml:id="i-0c4d52ae3b110369-7" n="439a06c4">
            <seg n="095e7fbd">
              Fru talman! Då har jag två frågor till skolministern i fortsättningen.
              Den ena gäller naturligtvis styrelsen för kommunala friskolor,
              om vi kan kalla dem så. Det låter väldigt positivt. Det låter
              som någonting som vi i Miljöpartiet är väldigt intresserade av.
              Men om man kan tänka sig, hypotetiskt, att de kan användas i stället
              för de här lokala styrelserna de borde kunna användas på ett liknande
              sätt finns fortfarande frågan om elevmedverkan. Kan man tänka
              sig ett undantag från ålderskravet? Mig veterligen kan man inte
              välja ungdomar under myndighetsålder till nämnder i kommuner.
              De borde i så fall även vara uteslutna från de här lokala styrorganen,
              som vi pratar om. Det är ju de som har kunnat sitta i de här lokala
              styrelserna, som jag värnar så starkt.
            </seg>
            <seg n="e00bf30a">
              Kan skolministern tänka sig att inkludera denna lilla bit i utredningen?
            </seg>
          </u>
          <note type="speaker" n="facd3830">
            Anf. 155 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-14" n="802011b4">
            <seg n="ec700ce8">
              Fru talman! Frågan kommer med all säkerhet att ingå i utredningen.
              Jag minns när jag själv var elevrådsordförande. Jag satt i någon
              sådan där samarbetsnämnd, tror jag det hette. Det var lagreglerat
              att det skulle finnas på gymnasiet till exempel. Och det skulle
              ingå två elever. Det var många ledamöter, så två elever utgjorde
              ingen majoritet, men man var representerad.
            </seg>
            <seg n="dda50459">
              Man kan diskutera all möjlig representation i ett sådant här
              organ, och det är möjligt att vi inte lagreglerar vilka som ska
              sitta där utan att det blir föremål för lokala beslut.
            </seg>
            <seg n="de0c2e94">
              Frågan som ställs kommer ju att vara: Kan man ha omyndiga elever
              i en styrelse om det ska finnas maktbefogenheter och om man ska
              kunna ställas till ansvar? Den frågan ställer ju Mats Pertoft,
              och jag har för dagen inte något svar. Eller ska de representanterna
              ha någon särställning i vissa frågor där de inte får delta?
            </seg>
            <seg n="7f6dee37">
              Allt det där får man titta på i utredningen om de lokala styrorganen.
              Vi vill ge möjlighet för kommuner att frikoppla skolorna mer från
              den kommunala kroppen, så att säga. De ska få bli mer självständiga
              i form av kommunala friskolor. Exakt vilka maktbefogenheter det
              ska vara och exakt hur styrorganen ska se ut har jag tyvärr i
              dag väldigt få precisa besked om.
            </seg>
          </u>
          <note type="speaker" n="d65b5694">
            Anf. 156 MATS PERTOFT (mp):
          </note>
          <u who="mats_pertoft_eb413b" xml:id="i-0c4d52ae3b110369-8" n="439a06c4">
            <seg n="68cc2387">
              Fru talman! Även om vi verkar vara rörande oense i själva grundfrågan
              när det gäller lokala styrelser med elevmajoritet verkar det finnas
              en viss öppenhet från skolministern när det gäller de här lokala
              styrorganen.
            </seg>
            <seg n="44ddf998">
              Jag hörde med intresse att skolministern själv hade deltagit
              i sådana styrelser. Då finns det ju en viss sakkunskap, så man
              kan hoppas på att vi även i framtiden ska kunna ha lokala styrelser.
            </seg>
            <seg n="74ca6732">
              Det är synd att det även här, precis som det är med många saker,
              blir ett glapp. Man beräknar att det här kan införas den 1 januari
              2008. Det innebär alltså att det inte kan finnas lokala styrorgan
              under andra halvan av 2007. Det är lite grann som med frisök.
              Där lade regeringen fram precis samma förslag som s, v och mp
              hade lagt fram tidigare. Men ni lurade en årskull av eleverna,
              som missade möjligheten att söka till andra skolor. Det är bara
              att beklaga att man måste se så ideologiskt på de frågorna. Man
              jag tackar i alla fall för ett positivt svar när det gäller lokala
              styrelser, som jag tolkade det.
            </seg>
          </u>
          <note type="speaker" n="c8c557ba">
            Anf. 157 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-15" n="802011b4">
            <seg n="d2e2c0c6">
              Fru talman! Får jag bara klargöra en sak. Den så kallade samarbetsnämnd
              som jag själv satt i när jag var elev, som var föreskriven i den
              tidens gymnasieförordning, hade inga maktbefogenheter. Och där
              finns väl en viktig skillnad. Sätter man in omyndiga elever är
              det väldigt svårt att ge ett sådant organ reella maktbefogenheter.
              Ingen vill åta sig att ställa elever till ansvar efteråt för de
              beslut som fattas.
            </seg>
            <seg n="eb6af58e">
              Det är väl ett litet vägval man gör. Och det är det här som har
              varit det stora misstaget, tycker jag, med styrelserna med elevmajoritet.
              Man har satt in omyndiga elever som har getts majoritet samtidigt
              som man har gett styrelsen maktbefogenheter. För mig går det inte
              ihop. Där makt finns måste ansvar kunna utkrävas. Det är en väldigt
              viktig princip för mig i varje fall.
            </seg>
            <seg n="bdf12598">
              Vi får väl se hur reglerna kommer att se ut. Det finns många
              åsikter om kommunaliseringen av svensk skola. Jag själv är inte
              så jättenöjd med allt som kommunaliseringen har lett till, som
              bekant. Men nu har vi det så. Men jag skulle vilja att de kommunala
              skolorna skulle kunna få bli självständigare gentemot kommunerna
              genom begreppet kommunala friskolor. Däri ligger att man kan tillsätta
              lokala styrorgan som skulle få mera makt. Vilken makt och hur
              de ska se ut får vi återkomma till.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="cc9fe0e7">
            24 § Svar på interpellation 2006/07:411 om barnomsorg på obekväm
            arbetstid
          </note>
          <note type="speaker" n="943d3599">
            Anf. 158 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-16" n="802011b4">
            <seg n="ff3cfb3d">
              Fru talman! Helena Frisk har frågat mig vilka åtgärder jag är
              beredd att vidta för att trygga barntillsyn till alla, även för
              dem med oregelbunden arbetstid.
            </seg>
            <seg n="4c73c738">
              Det är viktigt att föräldrar kan känna sig trygga med sina barns
              omsorg, även om de arbetar andra tider än dagtid måndag till fredag.
              Det är angeläget att föräldrar som har behov av barnomsorg utanför
              reguljär arbetstid, och som inte kan lösa behovet av omsorg på
              annat sätt, får sitt behov prövat av kommunen.
            </seg>
            <seg n="a37d8171">
              Enligt skollagen ska förskoleverksamhet tillhandahållas i den
              omfattning det behövs med hänsyn till föräldrarnas förvärvsarbete
              eller studier, eller barnets eget behov. Av lagens förarbeten
              framgår att det är önskvärt att verksamheten om möjligt även erbjuds
              till barn vars föräldrar har obekväma arbetstider eller till och
              med nattarbetar, men att något generellt krav på detta inte har
              ställts upp.
            </seg>
            <seg n="3b051f94">
              En kartläggning från Skolverket visar att det stora flertalet
              kommuner våren 2003 anordnade barnomsorg på tider som familjen
              har behov av. Ett antal kommuner hade dock beslutat att inte tillhandahålla
              omsorg på kvällar, helger eller nätter.
            </seg>
            <seg n="1025c57a">
              Regeringen avser att behandla frågan om barns omsorg på kvällar,
              nätter och helger i ett kommande förslag till ny skollag. Min
              utgångspunkt i detta arbete är att det inte är önskvärt att införa
              någon generell rätt till kommunal barnomsorg på obekväm arbetstid.
              En sådan förändring skulle inskränka det kommunala självstyret.
            </seg>
          </u>
          <note type="speaker" n="054aac53">
            Anf. 159 HELENA FRISK (s):
          </note>
          <u who="helena_frisk_48f98c" xml:id="i-b5aedffb38e6070d-0" n="6aa4cd42">
            <seg n="e17e12f5">
              Fru talman! Jag trodde att det skulle bli en väldigt lång dag
              det här, lång dags färd mot natt liksom, när jag fick höra att
              jag låg sist i dagens interpellationsdebatter. Jag hade nämligen
              tänkt att börja med att säga att det var passande att lägga min
              interpellation sist, det vill säga det är precis det som interpellationen
              handlar om, obekväm arbetstid, och då barnomsorg på obekväm arbetstid.
              De flesta dagis stänger ju kl. 18. Det skulle bli ganska tajt
              i och för sig för mig om jag skulle i väg nu. Klockan är tio i.
            </seg>
            <seg n="410ad5e1">
              Det här var en av de frågor som ledde till att jag blev politiskt
              aktiv i mitten av 80-talet. Jag var då ensamstående mamma och
              jobbade heltid som vårdbiträde i hemtjänsten. Det var verkligen
              svårt att få vardagen och livet att fungera på ett vettigt sätt.
              Det är definitivt inte lättare i dag med tanke på alla krav som
              ställs i samhället och på arbetsmarknaden.
            </seg>
            <seg n="b9564641">
              I min egen hemkommun Karlskoga har nattis faktiskt funnits sedan
              slutet på 80-talet. Min egen dotter var för övrigt ett av de första
              barn som började där. Där har vi gjort den politiska prioriteringen.
              Det är jag väldigt stolt över. Men det är inte rimligt att tillgången
              på barnomsorg på obekväm arbetstid ska vara beroende av vilken
              kommun man råkar bo i. Det finns också tyvärr exempel på att man
              har tvingats tacka nej till jobb för att man inte lyckats lösa
              sin barntillsyn. Hur ställer det sig i relation till regeringens
              ambitioner att hävda arbetslinjen?
            </seg>
            <seg n="8e6c4a25">
              Nu går jag till svaret. En kartläggning från Skolverket visar,
              säger Jan Björklund i svaret, att det stora flertalet kommuner
              våren 2003 ordnade barnomsorg på tider som familjen hade behov
              av. Men när jag läser utbildningsutskottets betänkande som hänvisar
              till samma kartläggning och som antogs av riksdagen i torsdags
              så står det där att drygt varannan kommun, eller ungefär 150 av
              290, ordnar omsorg till barn som har föräldrar som jobbar på kvällar,
              nätter eller helger. Det betyder ju att hälften av landets kommuner
              inte gör det, och det är illa. Det tycker inte bara jag utan också
              Barnombudsmannen.
            </seg>
            <seg n="5a07f3d2">
              Förskolan är naturligtvis en jättebra start i livet för att få
              goda relationer till andra men också för olika former av pedagogiska
              utmaningar, säger barnombudsmannen Lena Nyberg. Jag tror att Jan
              Björklund håller med. Därför vore det bättre om Jan Björklund
              höll sig till skollagens ord om att förskoleverksamhet ska tillhandahållas
              i den omfattning det behövs med hänsyn till föräldrarnas förvärvsarbete
              eller studier eller barnets eget behov i stället för att peka
              på lagens förarbeten, där det framgår att det är önskvärt men
              inte ett krav att erbjuda barnomsorg på obekväm arbetstid.
            </seg>
            <seg n="c896540c">
              Jag skulle vilja fråga Jan Björklund vad han anser att de föräldrar
              ska göra som bor i en kommun som inte tillhandahåller barnomsorg
              på obekväm arbetstid. Ska man flytta till en kommun som erbjuder
              detta? Där kanske det inte finns några jobb. Ska man tacka nej
              till erbjudet jobb, eller kanske byta jobb, trots att man har
              utbildat sig under många år? Eller vad? Vad ska man göra?
            </seg>
          </u>
          <note type="speaker" n="1a06042f">
            Anf. 160 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-343ed569815315ab-3" n="5d23d66e">
            <seg n="cb1472ba">
              Fru talman! Jag kommer in i debatten som ledamot i kulturutskottet.
              Jag vill gärna ta upp att frågan om barnomsorg på obekväm arbetstid
              är en fråga som är väldigt viktig och berör många kulturarbetare.
            </seg>
            <seg n="317c2cb6">
              Barnomsorg eller barntillsyn måste kunna erbjudas helst i barnets
              hem om det är möjligt när skådespelare, musiker och andra arbetar
              kvällstid. Kulturarbetarna är en grupp som redan har drabbats
              hårt av alliansens nya a-kasseregler. Regeringen måste nu se till
              att skollagen ändras så att kulturarbetarna i alla fall får hjälp
              med barntillsyn den tid då de ska sköta sitt arbete. De flesta
              skådespelare, musiker och andra kulturarbetare jobbar ju som bekant
              kvällstid. Många pusslar ihop det på olika sätt. Det finns även
              många kommuner som ställer upp och hjälper till med barntillsyn.
              Problemet är att kommunerna med nuvarande lagstiftning inte är
              skyldiga att hjälpa till med barnomsorg på obekväm arbetstid.
              Det skulle vara positivt om skolministern tog till sig dessa tankar
              och såg till att kunna ändra lagen på den punkten så att bland
              alla andra kulturarbetarna också kan utföra sitt arbete. De flesta
              arbetar tyvärr kvällstid.
            </seg>
          </u>
          <note type="speaker" n="922a8e48">
            Anf. 161 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-17" n="802011b4">
            <seg n="f37a3ad4">
              Fru talman! Det är två socialdemokratiska ledamöter som ställer
              frågan till mig. Jag vill börja med att säga att jag har uppfattat
              det så att riksdagen är väldigt överens om den hållning som jag
              nu har redovisat. De regler ni skäller på utarbetades ju av den
              förra socialdemokratiska regeringen. De förarbeten Helena Frisk
              ansåg att jag borde sluta att hänvisa till utarbetades av Lena
              Hjelm-Wallén och Bengt Lindqvist när de var socialdemokratiska
              statsråd. Hela det regelverk vi har som ni skäller på är socialdemokratiskt
              till att börja med. Men vi har från borgerligt håll inte velat
              ändra det, utan vi tycker att det här till sist är en rätt avvägning.
              Jag har i princip samma svar som de företrädare på den här posten
              som har varit socialdemokrater har haft när frågan har kommit
              upp.
            </seg>
            <seg n="f251796e">
              Jag har sett en uppgift. Jag kan inte gå i god för den, men jag
              tror att det är ungefär 3 000 barn i Sverige i dag som har någon
              typ av nattomsorg. Det sker då genom att ett antal kommuner beviljar
              det. Trots att de inte är skyldiga att göra det så gör de det
              ändå. Jag tror att det är en rätt bra ordning, som jag skriver
              här, att kommunerna ska pröva en ansökan, men det finns ingen
              generell rätt.
            </seg>
            <seg n="0b92e40a">
              Vi talar om förskolans pedagogiska värde. Låt oss börja med att
              konstatera att det här inte handlar om något pedagogiskt värde
              i förskolan. Nattomsorg handlar ofta om att någon ska sova med
              barnen. Det har ju inte med förskolans pedagogiska mål att göra.
              Det här är ren omsorg och har ingenting med förskola att göra.
            </seg>
            <seg n="1c9e4056">
              När jag har sagt det måste vi också ha klart för oss att kostnaden
              för den kommun som gör detta är mycket hög. Att ha en person heltidsavlönad
              för att gå hem och sova med ett barn är som var och en förstår
              om man räknar lite på det ett väldigt stort ekonomiskt åtagande.
              Det är naturligtvis därför som kommuner av alla kulörer är tveksamma.
              Kommunförbundets socialdemokratiska ledning om interpellanten
              lyssnar är mycket kritisk till att införa en sådan rättighet i
              lagstiftningen, av ekonomiska skäl naturligtvis.
            </seg>
            <seg n="4d6fb518">
              Så här tycker jag: Om man har barn, vilket de flesta av oss förr
              eller senare får, måste man för det första räkna med att livet
              under den tid som man har barn inte kan levas exakt på det sätt
              som när man inte har barn. Vi talar om olika yrkeskategorier här.
              Vi talar om människor i vården, ofta kvinnor. Vi talar om kultursektorn.
              Vi talar om andra sektorer där man av olika skäl ibland måste
              jobba på kvällstid och nattetid.
            </seg>
            <seg n="152f2470">
              Min uppfattning är att om man jobbar i en bransch där det går
              att omfördela arbetstiden till dagtid det kan röra sig om vården
              till exempel bör man i första hand göra det innan man kräver att
              kommunen ska betala en person som kommer hem åt en. Det handlar
              om att man försöker anpassa sin arbetstid så gott det går. Det
              går inte i alla branscher. Vi talar om entertainment och kultursektorn
              på kvällar och så vidare. Det går ju inte att flytta till förmiddagen.
              Det förstår var och en. Men de som kan bör göra det i första hand.
            </seg>
            <seg n="4986f891">
              För det andra får man pussla, som jag tror interpellanten uttryckte
              det. Först och främst finns det alltid två föräldrar. Även om
              man lever frånskilda finns det två föräldrar till ett barn. Och
              så har man mormor, farmor, farfar, morfar, släktingar och vänner.
              Man måste pussla ihop. Då kan man tycka: Varför ska jag göra det?
              Varför kan inte samhället ta över ansvaret? Jag tycker att det
              finns gränser för vilka krav vi kan ställa på att samhället ska
              garantera service. Det är en uppfattning jag delar med den socialdemokratiska
              ledningen i Kommunförbundet och den förra regeringen.
            </seg>
            <seg n="7782c2ab">
              Till sist, om inget av detta går, om det inte går att byta arbetstider
              och det inte finns några anhöriga, vänner eller nätverk som kan
              hjälpa till bör kommunen pröva behovet på det sätt som sker. Men
              att införa en generell rätt skulle leda till en kostnadsexplosion
              som kommunerna själva kraftigt avråder från.
            </seg>
          </u>
          <note type="speaker" n="d950372a">
            Anf. 162 HELENA FRISK (s):
          </note>
          <u who="helena_frisk_48f98c" xml:id="i-b5aedffb38e6070d-1" n="6aa4cd42">
            <seg n="cf246e81">
              Fru talman! Först och främst säga, Jan Björklund, att jag inte
              skäller. Jag driver en för mig viktig politisk fråga. Jag har
              drivit den i många år. Jag har också motionerat nästan alla år
              som jag har suttit i riksdagen om den här frågan. Så den är inte
              ny på något sätt. Vi hade faktiskt också med den i vårt förslag
              till ny skollag som tyvärr aldrig blev verklighet, men ändå.
            </seg>
            <seg n="8a2ac3a0">
              Det är viktigt att säga detta: Man måste kunna ha rätt att driva
              en politisk fråga utan att anses skälla om den. För mig är den
              här frågan för viktig för att jag skulle agera på det sättet.
            </seg>
            <seg n="e0296ccf">
              Det är gott och väl att regeringen ska behandla frågor som rör
              barnomsorg på kvällar, nätter och helger i det kommande förslaget
              till ny skollag. Ändå tycker jag att det är lite illavarslande
              om Jan Björklund hellre värnar om det kommunala självstyret jag
              vet att det är viktigt än om barns och föräldrars behov. Ibland
              tvingas man att välja mellan goda principer. Som det moderna samhället
              ser ut med kvällsöppna butiker och en stor del av kulturlivet,
              som vi var inne på tidigare, förlagt till kvällarna är arbetslinjen
              att föredra. Människor vill arbeta. Som operasångerskan Anna-Karin
              Simlund uttryckte det: Jag tror att vi skulle ha väldigt svårt
              att bedriva vår verksamhet om vi hade alla operaföreställningar
              på vardagar klockan ett.
            </seg>
            <seg n="70189a12">
              Anställda i offentlig sektor, Konsumanställda, bagare, operasångare,
              alla som utövar yrken som kräver arbete på kvällar, nätter och
              helger och som har behov av barnomsorg jag säger inte att alla
              människor har det borde få tillgång till bra barnomsorg.
            </seg>
            <seg n="658b51f8">
              Barnombudsmannen anser att lagstiftning är den enda framkomliga
              vägen. Jag är benägen att hålla med. Även utbildningsutskottet
              understryker vikten av förändringar som bidrar till att alla familjer
              kan lösa livspusslet utifrån sina speciella behov. Delar Jan Björklund
              den uppfattningen?
            </seg>
          </u>
          <note type="speaker" n="f8c07489">
            Anf. 163 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-343ed569815315ab-4" n="5d23d66e">
            <seg n="8ec1b68b">
              Fru talman! Jag har inte krävt att skolministern ska komma och
              ställa upp den här lagen, men jag önskar att lagen skulle genomföras.
              Det skulle underlätta för kulturarbetarna som har väldigt svårt
              att passa ihop barnomsorgen med sitt arbete. Som ministern nämnde
              kan man vara två eller en. Det kan vara föräldrar, och det kan
              saknas föräldrar. Det kan handla om par där båda är skådespelare
              eller musiker och måste gå till arbetet samtidigt. De behöver
              faktiskt hjälp med sitt pussel genom att någon tar hand om barnen.
            </seg>
            <seg n="b5983151">
              Det vore önskvärt om skolministern kunde tänka sig att vara lite
              positiv. Det skulle underlätta för dessa människor som har förlorat
              så mycket på andra områden. Självklart är det inget krav, men
              det skulle vara positivt om skolministern kunde genomföra det
              här.
            </seg>
            <seg n="c77ab767">
              Samtidigt har du naturligtvis rätt: Vi socialdemokrater har också
              försökt genomföra detta, och vi har misslyckats. Men allt som
              vi misslyckades med ska väl inte skolministern misslyckas med.
              Jag hoppas att du lyckas med detta så att vi får den här lagen
              ändrad.
            </seg>
          </u>
          <note type="speaker" n="5309dc55">
            Anf. 164 EVA-LENA JANSSON (s):
          </note>
          <u who="eva-lena_jansson_29fd87" xml:id="i-22b9ddfc201c74f9-6" n="21dd47e7">
            <seg n="8be6af9f">
              Fru talman! När man diskuterar barnomsorg på obekväm arbetstid
              är det inte bara nattis det handlar om. Jag tycker att Jan Björklund
              gjorde det enkelt för sig genom att bara prata om nattis och personal
              som skulle ha betalt för att vakta sovande barn. Så enkelt är
              det inte. Vi pratar om människor som kanske jobbar till sju, åtta,
              nio eller tio på kvällarna för att sedan vilja hämta sina barn.
              Alla barn somnar inte heller före klockan sex. Det finns sådana
              som somnar tidigt, men alla barn är inte på det sättet. Den pedagogiska
              verkligheten finns alltså även där.
            </seg>
            <seg n="bce0e108">
              När du hela tiden hänvisar till vad Socialdemokraterna gjorde
              det är ett tag sedan Bengt Lindqvist satt i regeringen, måste
              jag erkänna tycker jag att man också borde fundera på vad den
              här regeringen vill. Förra veckan beslutade du och din regering
              att ställa ännu hårdare krav på de arbetslösa, nämligen att de
              från dag 1 ska kunna söka och ta ett jobb 10 mil från ens egen
              ort. Det innebär minst en timme i restid. Slutar man klockan sex
              är man förmodligen inte tillbaka på dagis förrän kanske halv åtta.
              Då förväntas man ha detta sociala nätverk omkring sig, men det
              är inte säkert. Flyttar man dessutom till orten så att man måste
              lämna sitt sociala nätverk är det möjligt att man inte har något
              socialt nätverk som kan hjälpa till och stötta en med barnomsorgen.
            </seg>
            <seg n="6e77d858">
              Jag tycker alltså att du gör det enkelt för dig. Ni hävdar arbetslinjen,
              och det är bra, men man måste också vara konsekvent.
            </seg>
            <seg n="cc577e5a">
              Sedan säger du å ena sidan att det egentligen kanske är ganska
              få som behöver detta och å andra sidan att det kostar oerhörda
              summor pengar. Det kostar en hel del pengar att införa vårdnadsbidrag
              också, men där verkar ni inte svaja någonting. Varför å ena sidan
              hävda en sak och å andra sidan inte vara konsekvent och faktiskt
              se till att det finns en barnomsorg för alla som vill ha ett arbete
              och är beredda att ta det?
            </seg>
          </u>
          <note type="speaker" n="e95bd49e">
            Anf. 165 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-3bd99e65c54d8abe-18" n="802011b4">
            <seg n="3f8e1e75">
              Fru talman! Jag är helt medveten om att det var länge sedan Bengt
              Lindqvist var statsråd, men det var alltså på hans tid som förarbetena
              till den nuvarande socialtjänstlagen skrevs. Det var dock inte
              så länge sedan vi hade en socialdemokratisk regering, även om
              inte Bengt Lindqvist ingick i den. Det var några månader sedan.
              Inte heller den ändrade lagstiftningen på den här punkten.
            </seg>
            <seg n="51befef4">
              Låt oss problematisera frågan lite, fru talman. Hur många som
              behöver barnomsorg nattetid och kvällstid blir naturligtvis en
              fråga om hur tillgänglig den är. Om det skulle bli en rättighet
              att få denna barnomsorg man begär det därför att man anser sig
              behöva det och får det kommer det naturligtvis att vara väldigt
              många som utnyttjar den. Alternativet är att det sker en mycket
              sträng prövning. Kan mormor, morfar, farmor eller farfar hjälpa
              till? Kan den andra föräldern hjälpa till? Går det att flytta
              arbetstiden? Jag har ibland funderat på de stora arbetsgivare
              som har hela sin verksamhet förlagd till kvällstid, till exempel
              de riktigt stora kulturinstitutionerna. När jag var borgarråd
              i Helsingfors kom de till oss och sade: Kan inte ni fixa barnomsorg?
              Ja, men om ni är en jättestor arbetsgivare vars hela verksamhet
              bygger på att det finns barnomsorg kan väl ni som arbetsgivare
              också ta ansvar. Men det är klart; om vi verkligen har en mycket
              sträng prövning blir det naturligtvis många färre som kommer i
              åtnjutande av detta.
            </seg>
            <seg n="a0151c01">
              Jag menar att det i stort sett är så det fungerar. Det finns
              trots allt 3 000 barn i dag som har någon typ av omsorg på obekväm
              arbetstid, nattis. Ni får det att låta som om det inte finns något,
              men trots allt är det 3 000 barn i Sverige som har detta. Ofta
              är det i storstadskommunerna, där många av de här kulturinstitutionerna
              finns. Många av demonstrationstågen för nattis äger rum i storstäderna,
              men just där finns ju möjligheten redan. Många av de här 3 000
              barnen finns också där.
            </seg>
            <seg n="98bdac11">
              Skulle detta kraftigt utvidgas och bli en generell rättighet
              skulle just det pusslande som vi i dag trots allt tvingar föräldrar
              att göra kunna upphöra, och så skulle samhället ta över hela ansvaret.
              Av olika skäl anser inte denna riksdag, och har inte ansett tidigare
              heller, att samhället ska åta sig detta. Det är en för stor kostnad.
              Jag menar också att man rent principiellt och ideologiskt verkligen
              kan diskutera var gränsen går där det offentliga övertar individens
              ansvar. Den gränsen måste man alltid fundera över, och vi ska
              också fundera över detta i skollagsarbetet.
            </seg>
            <seg n="25596167">
              Jag tycker dock, i varje fall tills vidare, att det är rimligt
              att säga att förskola och skola har vi på dagtid. Om man har ett
              jobb där man jobbar kvällstid eller nattetid finns det ingen oinskränkt
              rätt, utan då får man själv försöka byta arbetstid eller pussla
              lite med anhöriga och nätverk. Det är den inställning jag har.
              Någonstans måste det gå en gräns för hur mycket individer och
              familjer kan kräva att samhället ska ta över av föräldrarnas ansvar,
              och jag tycker att gränsen går där. Jag konstaterar att så har
              också riksdagen tidigare tyckt och inte bara på Bengt Lindqvists
              tid, utan så sent som för några månader sedan tyckte också den
              förra riksdagen detta. Det är alltså en rätt bred enighet.
            </seg>
            <seg n="61dba711">
              Jag konstaterar också att den socialdemokratiska ledningen i
              Svenska Kommunförbundet delar denna uppfattning. Man vill inte
              ha ett sådant här regelverk.
            </seg>
          </u>
          <note type="speaker" n="27ed4466">
            Anf. 166 HELENA FRISK (s):
          </note>
          <u who="helena_frisk_48f98c" xml:id="i-b5aedffb38e6070d-2" n="6aa4cd42">
            <seg n="cd46b7d0">
              Fru talman! För mig handlar det också om det som Eva-Lena Jansson
              lite grann var inne på. Vi pratar förstås inte bara om nattis
              utan också om hur föräldrars arbetsliv ser ut i dag och vilka
              krav som ställs på en som förälder. Det är liksom inte bara att
              säga till en arbetsgivare: Nej tack, jag kan inte ta det här jobbet.
              Jag kan inte jobba på kvällar, för jag har bara barnomsorg på
              dagen.
            </seg>
            <seg n="6a2e5cfa">
              Hela samhället ser annorlunda ut, och då måste samhällets infrastruktur
              följa med. Det handlar till exempel om butiker som har öppet på
              kvällarna. Det är ju inte alla barn som har behov just av själva
              nattisomsorgen, men nattis är någon form av samlingsord. Det handlar
              om att kanske ha mer flexibla öppettider; jag tycker att öppettiderna
              har varit väldigt statiska. Allt som oftast har man öppet mellan
              sex på morgonen och sex på kvällen, och så ser inte riktigt samhället
              ut längre. Det är dit jag vill komma.
            </seg>
            <seg n="b7540533">
              Men jag får väl för tillfället nöja mig med de besked och de
              svar jag har fått. Jag kommer att återkomma, för jag ger mig inte
              i denna fråga vilken regering som än må regera. Frågan kräver
              sin lösning. Det kräver också dagens moderna föräldrar.
            </seg>
            <seg n="e79b24c5">
              Som sagt: Samhället har förändrats och kommer att fortsätta att
              förändras. Då krävs också att samhällets infrastruktur förändras.
              Barnomsorg på obekväm arbetstid är en viktig del i det arbetet.
            </seg>
          </u>
          <note type="speaker" n="07435c2e">
            Anf. 167 EVA-LENA JANSSON (s):
          </note>
          <u who="eva-lena_jansson_29fd87" xml:id="i-22b9ddfc201c74f9-7" n="21dd47e7">
            <seg n="d9874ff8">
              Fru talman! Man blir ju lite fundersam. Går det att flytta arbetstiden?
              Om det gick skulle väldigt många människor göra det redan.
            </seg>
            <seg n="30b2a96a">
              Jag har jobbat fackligt i många år, och en av de frågor som ständigt
              återkommer är bristen på inflytande över sin egen arbetstid. Den
              frågan blir inte mindre nu. Vi pratar inte bara om restaurang-
              och handelsanställda, chaufförer, busschaufförer och de som jobbar
              i vården. De här arbetstiderna sprider sig till allt fler yrken.
            </seg>
            <seg n="bad01540">
              Eftersom Jan Björklund uppenbarligen redovisar en socialdemokratisk
              inställning i många frågor undrar jag om du även är beredd att
              förändra inställningen till inflytande över arbetstiden. Är du
              beredd att faktiskt se över möjligheterna för människor att själva
              förlägga arbetstiden? Är regeringen beredd att ge människor som
              i dag arbetar inflytande över när arbetet ska utföras? Jag tycker
              att det blir konstigt om man å ena sidan hävdar att människor
              ska ta vilket jobb som helst till vilket pris som helst var som
              helst, men sedan inte är beredd att verkställa en barnomsorg som
              kanske är förutsättningen för att personen ska kunna ta ett jobb
              så att han eller hon inte blir avstängd eller hamnar i socialbidragsberoende.
              Då ställer man å ena sidan krav. Å andra sidan är man inte beredd
              att bidra, och det tycker jag inte är ett bra resonemang.
            </seg>
            <seg n="bbb71085">
              Är det någonting regeringen har pratat om så är det ju både morot
              och piska. Här finns inga morötter och framför allt inget stöd
              till ensamstående föräldrar till små barn med behov av barnomsorg.
            </seg>
          </u>
          <note type="speaker" n="00c341e8">
            Anf. 168 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-1cd0036d30a9612d-0" n="802011b4" next="i-f6b452ee612bb652-0">
            <seg n="3fdd5f9d">
              Fru talman! Jag tycker att vi får göra en skillnad mellan hur
              vi skulle önska att det fungerade och vad vi är beredda att lagstifta
              om. Där jag har haft inflytande i den kommunala världen har jag
              medverkat till att erbjuda barnomsorg också på obekväm arbetstid,
              dock efter en mycket, mycket sträng prövning. Det måste vara så
              att det inte går att flytta arbetstiden, att det inte går att
              hitta någon anhörig som kan hjälpa till och så vidare. Här i Helsingforss
              kommun hade man när jag var ansvarig rätt till en sådan prövning.
              Och så gör ganska många kommuner: Efter en mycket sträng prövning
              kan man få hjälp om det inte går att lösa på något annat sätt.
              Jag tycker att kommunerna borde agera så.
            </seg>
            <seg n="682fb9ff">
              En generell rätt i lagstiftningen är något annat. Då skulle detta
              bli en mycket större verksamhet utan samma krav på sträng prövning.
              Det blir en väldigt stor kostnadsfråga, och det är naturligtvis
              till sist det det handlar om: kostnadsfrågan och gränsen för samhällets
              åtaganden.
            </seg>
            <seg n="4c02716e">
              Jag säger gärna till de kommunalpolitiker som jag har inflytande
              över att ta största möjliga hänsyn. Det har varit ett stort fokus
              på kulturarbetarkåren i debatten, delvis kanske för att de lättare
              gör sig hörda än vårdens personal, men också därför att det för
              dem är ännu svårare att flytta arbetstiden föreställningarna är
              ju på kvällen. Men i de tre stora städer där vi har stora kulturinstitutioner
              erbjuds faktiskt barnomsorg nattetid efter sträng prövning.
            </seg>
            <seg n="4c9b286b">
              Jag tycker alltså att vi ska uppmana våra kommunala förtroendemän
              runt om i landet att ha inställningen att man efter en prövning
              kan bevilja detta. Men precis som den tidigare regeringen är jag
              inte beredd att lagstifta och göra detta till ett tvång.
            </seg>
          </u>
          <note n="11827ab3">
            Överläggningen var härmed avslutad.
          </note>
          <note n="b8b67250">
            25 § Anmälan om inkommen faktapromemoria om förslag från Europeiska
            kommissionen
          </note>
          <note n="26ec7827">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="jan_bjorklund_1c8dc8" xml:id="i-f6b452ee612bb652-0" n="802011b4" prev="i-1cd0036d30a9612d-0">
            <seg n="6346edcc">
              KOM(2006)846
            </seg>
          </u>
          <note n="f2c962a8">
            26 § Hänvisning av ärenden till utskott och beslut om förlängd
            motionstid
          </note>
          <note n="2408555f">
            Föredrogs och hänvisades
          </note>
          <note n="bc696a32">
            Kammaren biföll talmannens förslag att motioner skulle få väckas
            på ovanstående skrivelser.
          </note>
          <note n="ccba3626">
            Kammaren biföll talmannens förslag att motionstiden för ovanstående
            propositioner och skrivelser skulle förlängas till onsdagen den
            11 april .
          </note>
          <note n="ef27c1c2">
            27 § Bordläggning
          </note>
          <note n="175472a5">
            Anmäldes och bordlades
          </note>
          <note n="e2301b57">
            Kammaren biföll talmannens förslag att motioner skulle få väckas
            på denna skrivelse.
          </note>
          <note n="175472a5">
            Anmäldes och bordlades
          </note>
          <note n="c99d434a">
            28 § Anmälan om interpellationer
          </note>
          <note n="f682b565">
            Anmäldes att följande interpellationer framställts
          </note>
          <note n="9afa0a18">
            den 23 mars
          </note>
          <note n="88cef980">
            Sven Bergström
          </note>
          <note n="f2a4be14">
            Anneli Särnblad
          </note>
          <note n="0f60fca4">
            Peter Hultqvist
          </note>
          <note n="8149215d">
            Jasenko Omanovic
          </note>
          <note n="ce5e311b">
            Karin Åström
          </note>
          <note n="e5cf7ca1">
            Agneta Gille
          </note>
          <note n="b22e42f6">
            den 26 mars
          </note>
          <note n="ed9c5ac2">
            Lars Lilja
          </note>
          <note n="a9c0924f">
            Mikaela Valtersson
          </note>
          <note n="4dda29c8">
            Per Bolund
          </note>
          <note n="7c9f5e8d">
            Interpellationerna 2006/07:432437 redovisas i bilaga som fogats
            till riksdagens snabbprotokoll tisdagen den 27 mars.
          </note>
          <note n="1fb27a94">
            Interpellationerna 2006/07:438440 redovisas i bilaga som fogats
            till riksdagens snabbprotokoll tisdagen den 10 april.
          </note>
          <note n="5f61a8fd">
            29 § Anmälan om frågor för skriftliga svar
          </note>
          <note n="13babbe5">
            Anmäldes att följande frågor för skriftliga svar framställts
          </note>
          <note n="9afa0a18">
            den 23 mars
          </note>
          <note n="cab9a7b4">
            Helena Rivière
          </note>
          <note n="88fc8592">
            Peter Jonsson
          </note>
          <note n="17f76669">
            Andreas Norlén
          </note>
          <note n="c49dc55d">
            Yilmaz Kerimo
          </note>
          <note n="c49dc55d">
            Yilmaz Kerimo
          </note>
          <note n="09b4b047">
            Lena Asplund
          </note>
          <note n="06c59037">
            Peter Jeppsson
          </note>
          <note n="a3e07010">
            Fredrik Olovsson
          </note>
          <note n="5bce33b8">
            Ulrica Messing
          </note>
          <note n="f2a4be14">
            Anneli Särnblad
          </note>
          <note n="c93ad681">
            Hans Backman
          </note>
          <note n="88a66e51">
            Tina Acketoft
          </note>
          <note n="2a96a21d">
            Christin Hagberg
          </note>
          <note n="8e4d99d8">
            Helene Petersson
          </note>
          <note n="2a96a21d">
            Christin Hagberg
          </note>
          <note n="2decb6b5">
            Siv Holma
          </note>
          <note n="fc82bb6e">
            Finn Bengtsson
          </note>
          <note n="8a8964c9">
            Egon Frid
          </note>
          <note n="6e834df5">
            Agneta Berliner
          </note>
          <note n="85ccb5d0">
            Ameer Sachet
          </note>
          <note n="dd7b1b2d">
            Hans Stenberg
          </note>
          <note n="af594141">
            Frågorna redovisas i bilaga som fogats till riksdagens snabbprotokoll
            tisdagen den 27 mars.
          </note>
          <note n="f46c5285">
            30 § Anmälan om skriftliga svar på frågor
          </note>
          <note n="e08d55da">
            Anmäldes att skriftliga svar på följande frågor inkommit
          </note>
          <note n="9afa0a18">
            den 23 mars
          </note>
          <note n="08ae6322">
            Krister Hammarbergh
          </note>
          <note n="064a0128">
            Maria Öberg
          </note>
          <note n="0eb4f569">
            Svaren redovisas i bilaga som fogats till riksdagens snabbprotokoll
            tisdagen den 27 mars.
          </note>
          <note n="2e795b1e">
            31 § Kammaren åtskildes kl. 18.16.
          </note>
          <note n="2baa661e">
            Förhandlingarna leddes
          </note>
          <note n="17953742">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
