<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--73</head>
          <docDate when="2006-03-13">2006-03-13</docDate>
        </div>
      </front>
      <body>
        <div>
          <note n="a1e8fe37">
            ﻿
          </note>
          <note n="f2a90fd4">
            Riksdagens protokoll
          </note>
          <note n="f72bf2bc">
            2006/07:73
          </note>
          <note type="date" n="88553d04">
            Tisdagen den 13 mars
          </note>
          <note n="bb7d04b7">
            Kl. 13:30 - 20:25
          </note>
          <note n="59a44eab">
            1 § Information från regeringen om Europeiska rådets möte den
            8 och 9 mars
          </note>
          <note type="speaker" n="f19675d4">
            Anf. 1 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-0" n="baaa1a3b">
            <seg n="adf4faa2">
              Herr talman! Europeiska rådets möte den 8 och 9 mars blev en
              historisk framgång. Vid det mötet kunde EU:s stats- och regeringschefer
              enas om att EU ska ta ledningen i det globala arbetet mot klimatförändringarna.
              En rad viktiga och konkreta beslut fattades kring att minska utsläppen
              av växthusgaser, öka andelen förnybar energi samt att öka energieffektiviteten.
              Det kanske mest centrala beslutet var att EU ska minska sina utsläpp
              av växthusgaser med minst 30 procent fram till år 2020 inom ramen
              för en internationell överenskommelse och med minst 20 procent
              oavsett om ett sådant avtal kan nås. Europeiska rådet framhöll
              att dessa åtaganden speglar kravet att världens utsläpp av växthusgaser
              måste ned med 6080 procent före år 2050 om vi ska kunna nå FN-målet
              om att begränsa temperaturhöjningen till 2 grader jämfört med
              förindustriella nivåer.
            </seg>
            <seg n="88359f8b">
              Överenskommelserna vid detta toppmöte kommer att få återverkningar
              också utanför EU:s gränser. EU:s beslut kommer att sätta press
              på övriga världen att verka för en tillräckligt ambitiös global
              uppgörelse som ska börja gälla när Kyotoprotokollet löper ut år
              2012. En av de viktigaste hållplatserna på vägen mot en global
              uppgörelse kan vi nå redan i början av juni. Då träffas G 8-länderna
              under förbundskansler Merkels ledning. Förhoppningsvis kommer
              man redan då att kunna enas om de principer som ska ligga till
              grund för de förhandlingar om post-Kyoto som ska inledas senare
              under året. Europeiska rådet markerade särskilt att de internationella
              förhandlingarna måste avslutas år 2009. Detta betyder att frågan
              med stor sannolikhet kommer att landa under det svenska EU-ordförandeskapet.
              Detta blir alltså en stor uppgift för oss.
            </seg>
            <seg n="870060a1">
              Jag är övertygad om att nyckeln till framgång ligger i att kunna
              visa att det går att kombinera ekonomisk tillväxt med att vi minskar
              utsläpp av växthusgaser. Här kan bland annat Danmark och Estland
              men också Sverige tjäna som föredömen.
            </seg>
            <seg n="8517071a">
              Herr talman! Europas kamp mot klimatförändringar är också nära
              länkad till åtgärderna på energiområdet. Därför var det en stor
              framgång att Europeiska rådet också kunde enas om att andelen
              förnybar energi inom unionen ska vara minst 20 procent år 2020
              och att andelen biobränslen ska vara 10 procent vid samma år.
              Vidare fastställdes ett energieffektiviseringsmål om 20 procent
              fram till år 2020.
            </seg>
            <seg n="bf0e3ad1">
              Såväl det övergripande målet om minskade utsläpp av växthusgaser
              som de mer specifika målen för förnybar energi ska genomföras
              på grundval av gemenskapsrätten. De kommer att blir bindande för
              alla medlemsländer. Bördefördelningen mellan länderna om dessa
              åtaganden ska det alltså förhandlas om. I den förhandlingen ska
              man självklart ta hänsyn till ländernas skiftande förutsättningar.
              Förhandlingarna måste vara transparenta och inriktas på att nå
              målen utan snedvridning av konkurrensen.
            </seg>
            <seg n="97a69577">
              I samma riktning går många av de andra åtgärder som Europeiska
              rådet enades om inom ramen för en energihandlingsplan för åren
              20072009. Från svensk sida välkomnar vi inriktningen att fullfölja
              marknadsöppningen för el och gas, inte minst de förslag till skärpta
              krav på ägarskapsåtskillnad mellan distribution och produktion
              av energi som Europeiska kommissionen nu ska lägga fram. Insatser
              för att utveckla miljösäkra lösningar för fossila bränslen bör
              också uppmärksammas.
            </seg>
            <seg n="2e2ed65e">
              Herr talman! Även om detta toppmöte helt naturligt kom att domineras
              av energi- och klimatfrågorna fattades även flera viktiga beslut
              inom ramen för EU:s strategi för hållbar tillväxt och sysselsättning.
              Kommissionen fick i uppdrag att senare i år lägga fram en översyn
              av läget på den inre marknaden. Europeiska rådet ställde sig också
              bakom målsättningen att den del av företagens administrativa börda
              som beror på EU-bestämmelser ska minskas med en fjärdedel fram
              till år 2012. På bland annat svenskt initiativ uppmanades också
              medlemsländerna att sätta upp jämförbara mål vad gäller den rent
              nationella regelbördan.
            </seg>
            <seg n="a0868fd6">
              Avgörande för sysselsättning och tillväxt är naturligtvis också
              en öppen internationell handel, något som lyftes fram av Europeiska
              rådet som också underströk betydelsen av ambitiös och balanserad
              överenskommelse i de pågående globala handelsförhandlingarna de
              som brukar kallas för Doharundan.
            </seg>
            <seg n="5327fbf4">
              Under toppmötet berördes det stundande firandet av EU:s 50-årsjubileum
              i Berlin den 24 och 25 mars, då stats- och regeringscheferna åter
              samlas. En kort deklaration kommer då att presenteras. Deklarationen
              kommer att tala om vad EU har åstadkommit, de värden samarbetet
              bygger på och de största utmaningarna framöver. Vid jubileet planeras
              även en kortare diskussion om utsikterna att komma vidare i frågan
              om fördragsreform.
            </seg>
            <seg n="d26833a0">
              Det nyss hållna mötet med Europeiska rådet blev en god upptakt
              till detta 50-årsfirande. Det visar att det utvidgade EU är handlingskraftigt.
              Unionens utvidgning har inte lett till handlingsförlamning, vilket
              vissa olyckskorpar velat göra gällande. Ambitiösa och konkreta
              mål har i stället satts upp på områden där behovet av samarbete
              är uppenbart. Effekterna av dessa överenskommelser blir större
              ju fler länder som ingår i den europeiska unionen.
            </seg>
          </u>
          <note type="speaker" n="6b071ca0">
            Anf. 2 SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-304b0610c24742d4-0" n="d83a3c1d">
            <seg n="dd507a0d">
              Herr talman! Jag vill tacka statsministern för återrapporteringen.
              Många viktiga framtidsfrågor diskuterades uppenbarligen.
            </seg>
            <seg n="d3887a9f">
              Jag frågade inför Europeiska rådets möte häromdagen vad statsministern
              ville att det skulle stå i den så kallade Berlindeklarationen
              och hur han skulle agera för att fördragsförslaget ska vara så
              oförändrat som möjligt. Svaren var ganska svävande då, och nu
              skulle jag vilja ha besked om hur statsministern agerade i dessa
              två frågor vid mötet.
            </seg>
          </u>
          <note type="speaker" n="5038bd40">
            Anf. 3 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-1" n="baaa1a3b">
            <seg n="0513604c">
              Herr talman! Ordförandeskapet har markerat att fördragsreformsdiskussionerna,
              även om en del kommer att diskuteras i Berlin, är tänkta att föras
              under junitoppmötet. Det är min förhoppning att vi inför det också
              ska kunna markera varthän vi tror att detta fördrag då är på väg.
            </seg>
            <seg n="d754f9d6">
              Vad gäller Berlindeklarationen inbjöd Angela Merkel till synpunkter
              från stats- och regeringscheferna under torsdagskvällens middag.
              Det var mycket omfattande idéer om vad den skulle kunna innehålla,
              inte något politiskt kontroversiellt utan mera av karaktären av
              viktiga värden och det som Europeiska unionen hade åstadkommit.
              Jag tror att man lätt kunde förutse att så där 200 sidor hade
              fyllts om man hade bejakat allting. Nu var tanken att deklarationen
              bara skulle bli på två sidor. Därför var alla överens om att det
              ligger på det tyska ordförandeskapet att formulera denna deklaration
              som mera är att betrakta som en symbol än som ett politiskt kontroversiellt
              papper.
            </seg>
            <seg n="68e33099">
              Inför EU-nämnden redogjorde jag för de fem punkter som Sverige
              har fört fram som något som vi skulle vilja reflekteras i Berlindeklarationen.
              Det handlar för det första om ett enat och demokratiskt Europa
              som också tar med utvidgningens betydelse. För det andra handlar
              det om att betona den inre marknaden och dess betydelse för välståndet
              och ekonomisk och hållbar utveckling samt jobb och trygghet och
              för det tredje att markera EU:s roll som en global aktör. För
              det fjärde handlar det om, vilket också var toppmötets stora ämne,
              att markera frågor kring miljö och klimat och för det femte att
              markera ett fritt och säkert Europa, det vill säga bekämpandet
              av internationell brottslighet under ledorden frihet, säkerhet
              och rättvisa.
            </seg>
            <seg n="76a76a29">
              Det är min fortsatta förhoppning och ambition att det också ska
              kunna reflekteras i Berlindeklarationen. Som jag har sagt till
              EU-nämnden, och som jag också kan säga till hela församlade riksdagen,
              kommer vi förmodligen inte att se detta dokument förrän mycket
              nära inpå själva festligheterna i Berlin.
            </seg>
          </u>
          <note type="speaker" n="1913678b">
            Anf. 4 SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-304b0610c24742d4-1" n="d83a3c1d">
            <seg n="3359cf8e">
              Herr talman! Nu fick jag svar till hälften på min fråga. Jag
              frågade också om hur statsministern agerade när det gällde fördraget.
              Det kanske vi kan få några kommentarer till.
            </seg>
            <seg n="79da8004">
              Vi socialdemokrater vill i båda frågorna ha med solidaritetsfrågan,
              rättvisefrågor, jämställdhet och jämlikhet. Jag hoppas att vi
              kommer att kunna överens om det när det gäller både fördraget
              och Berlindeklarationen.
            </seg>
          </u>
          <note type="speaker" n="f5c4ae1c">
            Anf. 5 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-2" n="baaa1a3b">
            <seg n="55ad4f54">
              Herr talman! Det är viktigt att återge. Skulle man lyssna till
              i och för sig vällovliga ambitioner från den församlade medlemskretsen
              på vad man tycker att denna deklaration ska innehålla får man
              snarare skriva en bok än ett korthugget deklarationsdokument.
            </seg>
            <seg n="0ddeee0e">
              Det är att betrakta som något man kan sätta upp på väggen och
              som berättar om viktiga och värdefulla saker, men det ska inte
              betraktas som ett politiskt kontroversiellt dokument. Det är åtminstone
              så jag tror att man ska förutse hur Berlinaktiviteten är tänkt
              att gå till. Det ger inte något utrymme för till exempel förhandling
              kring själva dokumentet på plats.
            </seg>
            <seg n="c0aa23e4">
              När det gäller fördraget gjorde jag ingen markering av det skälet
              att det inte var vid detta tillfälle som fördragsprocessen skulle
              föras vidare. Det vi ägnade oss åt var klimat- och energifrågor,
              Lissabonprocessen och det som jag nu har återgivit i min beskrivning
              från mötet.
            </seg>
          </u>
          <note type="speaker" n="728df9a0">
            Anf. 6 KENT PERSSON (v):
          </note>
          <u who="kent_persson_3230c6" xml:id="i-19fa9747a2acd2df-0" n="2ba73c67">
            <seg n="38443c4b">
              Herr talman! Också jag får tacka för informationen. Det är intressant
              att ta del av de slutsatser och rekommendationer som Europeiska
              rådet har kommit fram till.
            </seg>
            <seg n="8715a0d9">
              Diskussionen om energi- och klimatförändringar är egentligen
              inte ny. Den har pågått i Sverige ända sedan kärnkraftsomröstningen
              år 1980. Skillnaden är att vi nu för den på en global nivå, och
              det är bra.
            </seg>
            <seg n="aecc3814">
              I Europeiska rådets slutsatser säger man att det finns behov
              av att stärka energiforskning för att öka konkurrenskraften för
              hållbar energi och framför allt för förnybara energislag. Det
              tycker jag är bra. Likaså kan vi i Lissabonstrategin läsa ungefär
              likalydande texter.
            </seg>
            <seg n="bcfd4856">
              Om man sedan går till praktiken och ser vad som satsas på inom
              EU är det 400 miljoner ecu på energiforskning samtidigt som det
              satsas 700 miljoner ecu på forskning inom kärnteknik.
            </seg>
            <seg n="a100ed01">
              I en av slutsatserna från Europeiska rådet står: Europeiska rådet
              är medvetet om de enorma fördelarna med en hållbar användning
              av fossila bränslen.
            </seg>
            <seg n="03e06db3">
              Min fråga till statsministern är: Är kol, olja och gas som kommer
              att tas ut inom en livstid att betrakta som hållbart? Har de verkligen
              de enorma globala fördelarna?
            </seg>
          </u>
          <note type="speaker" n="d12ca7d4">
            Anf. 7 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-3" n="baaa1a3b">
            <seg n="62561fc1">
              Herr talman! Det är ingen liten sak att vi har en värld där vi
              går från att föra nationella debatter med lite olika förtecken
              till att försöka samla ihop oss i internationella beslutsforum
              för att rikta in världen på att göra skillnad.
            </seg>
            <seg n="6d55c1e4">
              Till alla partier som företräder en annan uppfattning måste i
              ärlighetens namn sägas: Vad är alternativet? Om vi inte har det
              starka samarbete som Europeiska unionen utgör, hur ska vi då kunna
              samla världen till den typ av beslut vi nu kunde fatta?
            </seg>
            <seg n="8d642371">
              Uppfattningen är att målet att växla in förnybar energiproduktion
              ska ses i ljuset av att om det inte görs i Europa kommer olje-,
              kol- och gasanvändningen att ytterligare växa i ett Europa som
              nu har goda tillväxttal.
            </seg>
            <seg n="2603aa99">
              Det är utomordentligt angeläget att vi inför varandra sätter
              press. Det kommer nu från kommissionen att följa ett arbete med
              att förbereda och föra dialog med respektive medlemsland om hur
              bördefördelningen ska se ut.
            </seg>
            <seg n="3bfb74ef">
              Det gör man av det enkla skälet att detta reflekterar väldigt
              skilda förutsättningar mellan 27 medlemsstater när det gäller
              exakt hur stor andel förnybar energiproduktion man kan tänkas
              nå.
            </seg>
            <seg n="c8f6033f">
              När vi talar om 20 procent bör man notera att Sverige nu närmar
              sig 30 procent medan det finns andra länder som nämner att de
              har mycket små möjligheter att själva uppmuntra framväxt av förnybar
              energiproduktion.
            </seg>
            <seg n="99b21445">
              Mitt besked är att Sverige nu deltar i ett internationellt arbete
              som också på internationell nivå syftar till att sätta press på
              att minska olje-, kol- och gasanvändning.
            </seg>
            <seg n="c1f77470">
              Jag tror i och för sig att också de länderna hörsammar miljöopinionen
              och att också de försöker utverka sätt att använda olja, kol och
              gas med minskad klimatpåverkan och minskade utsläpp som följd.
            </seg>
            <seg n="e5c8a4b9">
              Låt oss komma ihåg att vi kommer att behöva göra allt detta och
              mer därtill för att möta klimatutmaningen.
            </seg>
          </u>
          <note type="speaker" n="f33eddd5">
            Anf. 8 KENT PERSSON (v):
          </note>
          <u who="kent_persson_3230c6" xml:id="i-19fa9747a2acd2df-1" n="2ba73c67">
            <seg n="ad2e707f">
              Herr talman! Statsministern svarade inte på min fråga. Jag var
              intresserad av statsministerns syn på huruvida de fossila bränslena
              anses vara ekologiskt hållbara, vilket Europeiska rådet har slagit
              fast i slutsatserna, och om de har de globala fördelar som man
              också skriver om.
            </seg>
          </u>
          <note type="speaker" n="abdb1308">
            Anf. 9 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-4" n="baaa1a3b">
            <seg n="5db31f98">
              Herr talman! Jag tror att det framgick av vad jag sade. Vi har
              anledning både internationellt och i Sverige att sätta press på
              minskad användning av fossil energiproduktion. Det är av det enkla
              skälet att det bidrar till växthusgasutsläpp, klimatpåverkan och
              till en negativ miljöpåverkan.
            </seg>
            <seg n="ba367cd5">
              Det hindrar naturligtvis inte att det förs diskussioner om hur
              man kan agera med kol på ett sätt så att man fångar upp frågan
              om koldioxiden i en diskussion som förs i olika delar av världen.
              Vi tittar på förbränningsteknik när det gäller bensin och diesel
              för att minska utsläppen till följd av att använda också dessa
              fossila bränslen.
            </seg>
            <seg n="8a81bdd5">
              Det är bra att det görs. Sedan är det viktigt att vi också gör
              det som vi har enats om i Europeiska unionen: uppmuntrar framväxt
              av det förnybara som inte har den här typen av negativa konsekvenser.
            </seg>
          </u>
          <note type="speaker" n="98315388">
            Anf. 10 PER BOLUND (mp):
          </note>
          <u who="per_bolund_0a9708" xml:id="i-12b68c7f20bd3004-0" n="13bd2590">
            <seg n="bd75eca6">
              Herr talman! Också jag vill tacka statsministern för redovisningen,
              även om jag beklagar att beslutet inte alls blev tillräckligt
              långtgående.
            </seg>
            <seg n="f072d89f">
              Om man bara klarar 20 procents minskning av växthusgasutsläppen
              på 30 år från 1990 till 2020 är det väldigt svårt att se att man
              från EU:s sida skulle lyckas minska med 6080 procent till 2050,
              det vill säga under de nästa 30 åren. Det är beklagligt att man
              inte kom längre än vad man nu gjorde.
            </seg>
            <seg n="6885c3bc">
              Det är också viktigt att se att värdet av det avtal man har kommit
              överens om kommer att prövas i praktisk politik i de enskilda
              medlemsländerna. Jag skulle därför vilja höra statsministerns
              syn på två sakfrågor där Sveriges politik spelar stor roll på
              EU-nivå.
            </seg>
            <seg n="04aeb7c2">
              Den första frågan gäller EU-kommissionens förslag om att nya
              bilar ska få släppa ut högst 130 gram koldioxid per kilometer
              i genomsnitt år 2010. Där är frågan om regeringen kommer att stödja
              förslaget när det kommer till beslut i ministerrådet i höst. Det
              är ett väldigt viktigt ställningstagande för att få ned utsläppen
              från trafiksektorn. Frågan är om regeringen kommer att verka för
              att andra länder också kommer att ställa sig bakom förslaget.
            </seg>
            <seg n="2f6fb48f">
              Den andra frågan gäller Vattenfalls agerande runt om i Europa.
              Vattenfall är ett helägt statligt bolag. Det lobbar runt i Europa
              väldigt starkt för en linje som skiljer sig väldigt mycket från
              Sveriges officiella linje och från regeringens linje. Till exempel
              agerar bolaget mot att man ska få bra förhållanden för vindkraftsutbyggnad.
              Det lobbar för kol och ökade utsläppsrätter inom Europa. Frågan
              är här om regeringen kommer att agera för att Vattenfall i framtiden
              verkar i linje med den svenska politiken och också med det beslut
              som ministerrådet har fattat här.
            </seg>
          </u>
          <note type="speaker" n="0c11d145">
            Anf. 11 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-5" n="baaa1a3b">
            <seg n="283c9817">
              Herr talman! Per Bolund får ursäkta, men är det inte en illustration
              att när jag återrapporterar vad som har hänt på Europeiska rådets
              toppmöte talar Miljöpartiet om helt andra saker? Det är ganska
              typiskt.
            </seg>
            <seg n="5e75be44">
              Här når vi ett internationellt genombrott i viktiga miljö- och
              klimatfrågor i ett sammanhang som Miljöpartiet inte tål och vill
              att Sverige ska lämna. Då är det naturligtvis väldigt viktigt
              att inte tala om att det är världens möjlighet att verkligen göra
              skillnad.
            </seg>
            <seg n="91f11a14">
              I stället återgår vi till det vanliga. Allt som ska göras för
              miljön ska göras här isolerat i Sverige med isolerat verkande
              politik. Jag tror helt enkelt att det är fel synsätt.
            </seg>
            <seg n="911b1a6a">
              Jag ber att få påpeka att hela EU-systemet i sig självt ändå
              bara står för 14 procent av växthusgasutsläppen i världen. Tro
              inte att vi har löst det ens om vi verkligen skulle få till stånd
              stora reduktioner med mindre än att USA, Kina, Brasilien och Indien
              följer efter.
            </seg>
            <seg n="9c5e6b5c">
              Jag kan gärna i olika sammanhang diskutera ägarstyrning av Vattenfall
              och hur det eventuellt resonerar kring hur man använder kol. Men
              det är i ärlighetens namn inte det som vi har diskuterat under
              detta europeiska toppmöte.
            </seg>
          </u>
          <note type="speaker" n="79fad906">
            Anf. 12 PER BOLUND (mp):
          </note>
          <u who="per_bolund_0a9708" xml:id="i-12b68c7f20bd3004-1" n="13bd2590">
            <seg n="4a0a9b72">
              Herr talman! Jag kan konstatera att statsministern inte över
              huvud taget vill svara på de frågor som jag ställer. Det är beklagansvärt.
            </seg>
            <seg n="40fae253">
              (TALMANNEN: Jag får påpeka att frågorna ska gälla återrapporteringen.)
            </seg>
            <seg n="797025e6">
              Det agerande som länderna har när man väl har fattat beslut som
              man nu gjorde i EU är väldigt viktigt. Det är först då som besluten
              kan genomföras.
            </seg>
            <seg n="1e6f1533">
              Självklart är det så att de saker som jag pratar om inte har
              med nationell svensk politik att göra utan med hur Sverige agerar
              inom Europeiska unionen, dels när det gäller kommissionens förslag
              om koldioxidutsläpp från bilar ett europeiskt förslag som kommer
              att beslutas i ministerrådet, alltså i allra högsta grad europeisk
              politik dels när det gäller Vattenfalls agerande. Vattenfall verkar
              runt om i hela Europa, på flera olika marknader. Självklart är
              det så att om Vattenfall agerar i strid med regeringens och Sveriges
              linje ifrågasätts Sveriges politik och vår trovärdighet i allra
              högsta grad.
            </seg>
            <seg n="a8701d89">
              Jag skulle verkligen uppskatta om statsministern ville svara
              på de frågor jag ställde.
            </seg>
          </u>
          <note type="speaker" n="9d1abf95">
            Anf. 13 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-6" n="baaa1a3b">
            <seg n="89b30071">
              Herr talman! Jag kan i dag inte leverera svar om sådan förhandling
              som ska ske i höst. Det får riksdagen ha viss respekt för.
            </seg>
            <seg n="b4a08de8">
              Flera av de beslut som vi har medverkat till bygger på att det
              ska följa en av kommissionen initierad bördefördelning. Den kommer
              att medföra en hel del praktikaliteter med bäring på svensk industri
              och svensk produktionsförmåga. Det väsentliga för mig är att konstatera
              att detta nu görs på ett sätt som inte isolerat ger konkurrensnackdelar
              för Sverige och tillåter andra med svagt intresse för miljön att
              fortsätta med produktion som är mindre miljövänlig och samtidigt
              hotar svenska jobb. En bördefördelning som involverar alla kommer
              att leda till den typ av förhandlingar och diskussioner som Per
              Bolund frågar efter.
            </seg>
            <seg n="e072f2ed">
              Men det är inte det som jag har förhandlat om nu, och det är
              inte det som diskussionen i Bryssel har rört. Jag har därför inte
              med mig så konkreta och precisa svar som Per Bolund efterfrågar
              här i dag.
            </seg>
          </u>
          <note type="speaker" n="9737d77d">
            Anf. 14 WALBURGA HABSBURG DOUGLAS (m):
          </note>
          <u who="walburga_habsburg_douglas_8a2ba0" xml:id="i-0ab18f47611948f6-0" n="cb3fc898">
            <seg n="07f8127f">
              Herr talman! Jag vill först tacka statsministern för hans anförande
              om rådsmötet i Bryssel i förra veckan. Vi hoppas alla att detta
              ska inleda en europeisk framgångshistoria i miljö- och klimatpolitik.
              Det är en vinst för Europasamarbetet vilket är något som alla
              miljövänner rimligtvis är helhjärtade anhängare av.
            </seg>
            <seg n="1d5324ec">
              Jag vill också tacka statsministern för hans konstruktiva idéer
              och insatser beträffande miljö- och klimatpolitiken. Det är bra
              att energi och miljö nu också räknas in under Lissabonstrategins
              mål.
            </seg>
            <seg n="083f75bd">
              Som framgår av slutsatserna enades rådet om en ambitiös plan
              för att förbättra miljö- och klimatsituationen i Europa. Det är
              bra att vår statsminister stöder denna plan till fullo och är
              drivande i arbetet.
            </seg>
            <seg n="b0fd0925">
              Jag skulle vilja be statsministern att ytterligare konkretisera
              vad detta innebär för Sveriges del. Vilka former av åtgärder och
              vilka typer av lösningar kommer Sverige att prioritera i framtiden?
            </seg>
          </u>
          <note type="speaker" n="eb737f91">
            Anf. 15 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-7" n="baaa1a3b">
            <seg n="ab661ff9">
              Herr talman! Vi har omfattande insatser av ett slag som styr
              i ekonomin nu. Det gäller utsläppsrätter, hur den svenska beskattningen
              är utformad, och det handlar om att lägga grund för att det förnybara
              ska få komma in i vårt energisystem i större utsträckning. Det
              är ingenting som vi behöver uppfinna nu. Det är sådant som redan
              finns på plats i Sverige och som leder en utveckling där Sverige,
              på snart sagt varje område när vi gått igenom detta inför toppmötet,
              är det land som ligger allra längst fram.
            </seg>
            <seg n="1cf82910">
              Det är i grunden mycket bra. Det gäller redan förnybar energiandel
              och att vi har kommit långt i att förena det som jag påpekade
              som mycket viktigt, nämligen hög tillväxt svensk ekonomi har vuxit
              med 36 procent sedan 1990 med minskade växthusgasutsläpp, hittills
              7 procent.
            </seg>
            <seg n="e2d39451">
              Vi är inte ensamma. Det fanns flera länder som vittnade om att
              de nu förmår ha en mycket hög tillväxt. Jag hörde bland annat
              den estländska premiärministern berätta att Estland har en tillväxtnivå
              på 1112 procent samtidigt som man har en minskad energiförbrukning.
            </seg>
            <seg n="6f15ceb8">
              Det är en ny tid nu där vi har möjligheter att få ekonomin att
              växa men på ett sätt som inte utmanar klimat och miljö.
            </seg>
            <seg n="c000caa8">
              Det som nu ska följa är att kommissionen utifrån den samlade
              20 procentsnivån förnybar energiandel kommer att gå till respektive
              medlemsland och ställa frågan: Hur kan ni göra mer? Det kommer
              även att gälla Sverige. Trots att vi ligger nära 30 procent kommer
              det att föras en förhandling om hur mycket mer Sverige ska försöka
              uppmuntra denna energiandel att växa.
            </seg>
            <seg n="43addea3">
              Vårt eget klimatarbete kommer naturligtvis också att fortsätta
              med inriktning på en klimatproposition till riksdagen under nästa
              år som senast då ska innehålla konkreta åtgärder för att ställa
              frågan hur vi ska agera för att få ned utsläppen ännu mer här
              i Sverige. Vi ska ta vår del i att nå det viktigaste målet, nämligen
              att minska växthusgasutsläppen.
            </seg>
          </u>
          <note type="speaker" n="42e31657">
            Anf. 16 ERIK A ERIKSSON (c):
          </note>
          <u who="peter_eriksson_83518c" xml:id="i-0675f5407b1962e7-0" n="72426188">
            <seg n="9d6f4b04">
              Herr talman! Jag vill tacka statsministern för återrapporteringen.
            </seg>
            <seg n="911e54ed">
              Min fråga kommer att handla om utsläppsrätterna.
            </seg>
            <seg n="e68f3407">
              Inför rådsmötet hade jag i onsdags chans att ställa frågor till
              statsministern. Alla frågor var kanske inte så bussiga, men du
              redde ut det. Jag vill faktiskt börja med att berömma dig för
              den senaste veckan. Du har varit mycket bra och tagit avstamp
              i klimatfrågorna totalt sett i och med konferensen här och sedan
              med högburet huvud åkt ned till rådsmötet och kommit tillbaka
              med svar på den fråga jag ställde rörande de fattiga länderna
              i världen. Vi får inte glömma dessa. Vi kan inte gå före utan
              att visa gott exempel. Det har du gjort, och det är mycket positivt.
              Vi kanske alltid vill mer. Vi kanske ville mer än 30 procent,
              det kan så vara, men vi måste börja någonstans.
            </seg>
            <seg n="81cb8d91">
              Jag tycker faktiskt att lite beröm kan vara på sin plats ibland,
              herr talman, även här i kammaren.
            </seg>
            <seg n="f815795c">
              Jag ställde även frågor om biobränsle. Det är bra att statsministern
              nämner att förnybara bränslen ska ha en självklar plats i arbetet
              att ställa om från användningen av fossila bränslen. Det är viktigt.
              Jord- och skogsbruket är en naturlig försörjare. Miljöteknikföretagen
              går våldsamt bra på vår börs, och i den industrigrenen finns spetskompetensen
              samlad. Vi har möjligheter inom Sveriges nation att dels bidra
              till den fattiga delen av världen, dels att ta plats i vår inhemska
              produktion. Det är glädjande att detta beslut äntligen kommer
              till stånd.
            </seg>
            <seg n="c15f154d">
              Som centerpartist är jag glad att det finns en fri marknad och
              att tillväxten ökar samtidigt som vi tar miljöhänsyn. Vi får grön
              tillväxt, och det är viktigt.
            </seg>
            <seg n="bac78146">
              Jag funderar lite grann över utsläppsrätterna. Hur kan det ligga
              i tid? Skulle statministern kunna ge en bild av det vore jag mycket
              tacksam.
            </seg>
          </u>
          <note type="speaker" n="71a1da40">
            Anf. 17 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-8" n="baaa1a3b">
            <seg n="75793091">
              Herr talman! Det konkreta kring utsläppsrätterna är att vi i
              rådsslutsatserna har bett kommissionen att se över hur utsläppsrätterna
              de facto fungerar, i akt och mening att återkomma för att diskutera
              hur vi ska förbättra genomslaget för utsläppsrätterna.
            </seg>
            <seg n="774a12a3">
              Jag tycker att alla ska vara ödmjuka och säga att det förmodligen
              är en av de viktigaste grunderna för att möta klimat- och miljöutmaningar
              att jobba med riktigt bra utsläppsrättssystem, gärna så globalt
              täckande som möjligt. Vi får kanske konstatera att det finns barnsjukdomar
              i början. Det upplevs mer som för stora nyttigheter att man fortsatt
              kan släppa ut i början beroende på hur systemet används. Det kommer
              att få mer styrande verkan allt eftersom det används. Det ska
              komma en återrapportering till oss från kommissionen om detta.
              Det är väl det jag kan säga om rådsslutsatserna.
            </seg>
            <seg n="0e45444c">
              Sedan förs också en diskussion som riksdagen är väl medveten
              om. Där sägs att man kan bredda användningen av utsläppsrätter
              i Europa. Vi har också fört en diskussion om att ha ett utsläppsrättssystem
              för fosfor och kväve när det gäller Östersjömiljön. Vi har också
              andra sätt att använda utsläppsrätter som regeringen vill titta
              på. Det konkreta var i detta fall att be kommissionen att återkomma
              i syfte att trimma utsläppsrättssystemet att fungera bättre än
              det gör i dag.
            </seg>
          </u>
          <note type="speaker" n="21d22a9e">
            Anf. 18 CARL B HAMILTON (fp):
          </note>
          <u who="carl_b_hamilton_b4f697" xml:id="i-5a2e8680ca1e749d-0" n="6edb842d">
            <seg n="c538d91a">
              Herr talman! Låt mig börja med att instämma i min liberala kollegas
              beröm av statsministern för att ha deltagit i och säkert medverkat
              till ett mycket framgångsrikt toppmöte.
            </seg>
            <seg n="5fb1880d">
              EU-samarbetet sägs ibland vara i kris. Jag som till vardags under
              många år har följt EU-frågorna tycker att det är en orättvis beskrivning.
            </seg>
            <seg n="388fd5a7">
              Icke desto mindre är EU bra för miljön, och EU-samarbetet behövs
              för miljöns skull. Så brukar det sägas i Sverige, även av dem
              som är EU-skeptiker. De flesta svenskar ställer upp på denna beskrivning:
              För miljö- och klimatpolitiken är det europeiska samarbetet A
              och O. Undantaget är förstås de som är emot EU helt och hållet
              och helst av allt vill att Sverige ska gå ur EU.
            </seg>
            <seg n="c08bf351">
              Min fråga till statsministern är det är mer en reflexion och
              fråga i ett i vilken utsträckning framgången och beslutskraften
              som har utvecklats vid toppmötet kan komma att påverka den framtida
              politiken inom Europeiska unionen. Är detta ett första steg i
              en ny tid där EU-samarbetet fungerar bättre, även på toppnivå?
              Kan det smitta av sig inte bara på toppmötet i juni utan även
              under kommande år? Har statsministern några reflexioner i detta
              ämne i ljuset av de stämningar, beslut och resultat som har funnits?
            </seg>
          </u>
          <note type="speaker" n="fad0dbe9">
            Anf. 19 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-9" n="baaa1a3b">
            <seg n="e1771a61">
              Herr talman! När vi säger att detta var ett historiskt toppmöte
              säger andra att det har de hört förut. Men i detta fall var det
              nog faktiskt det. Flera av dem som har varit med i dessa sammanhang
              längre än jag har påpekat just det.
            </seg>
            <seg n="84fc16e4">
              Det har gått från att det har funnits ambitioner vi är många
              som har förespråkat att EU behövs för miljön till att EU nu har
              samlat sig och formulerat en gemensam EU-strategi för att möta
              miljö- och klimatutmaningar av ett slag som för bara några år
              sedan inte ens fanns. Samarbetet har snabbt tagit ledningen i
              världen i den här frågan, vilket jag som sagt tycker återspeglar
              att detta är ett samarbete som nu får upp farten och går allt
              bättre.
            </seg>
            <seg n="b0bc9457">
              Det tycker jag också präglar Lissabonstrategin. Återgivandet
              är att Lissabonstrategin nu fungerar allt bättre. Allt fler länder
              gör alltmer för att öka konkurrenskraft och få fler i arbete.
              De ser dessutom också att ekonomin friskar till sig, vaknar till,
              i de europeiska länderna. Jag tror att den nuvarande kommissionen,
              som ofta pratar om Europe of results , har funnit en arbetsmetod
              som väldigt tydligt markerar att vi ska skapa resultat inom olika
              områden. Vi pratar nu väldigt mycket om bättre regulations , som
              också är något som är viktigt för den svenska regeringen. Det
              är enormt viktigt att man skapa resultat med att minska den administrativa
              bördan också inom EU-systemet. Det är klart att om nu också junitoppmötet
              kan föra frågan om fördraget framåt så är nog väldigt mycket av
              den reflexion och allt annat som möjligen har bromsat tempot inom
              EU-systemet ett tag ersatt av något annat.
            </seg>
            <seg n="1f0e169b">
              Visst var det lite av historiens vingslag på detta toppmöte som
              var Chiracs sista. Blair lämnar snart. Det var en känsla av det
              är ett skifte på väg. Det kommer naturligtvis att styras väldigt
              mycket av vem som vinner i Frankrike och när man bytt ledarskap
              i Storbritannien. Men vi är väldigt många på plats som driver
              på för att EU-samarbetet ska skapa bra resultat, och det tycker
              jag märks.
            </seg>
          </u>
          <note type="speaker" n="863a29c2">
            Anf. 20 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-e897f654e6ca5466-0" n="31189eff">
            <seg n="b288ee2a">
              Herr talman! Det här dokumentet berör ju två viktiga områden.
              Det är miljön, som flera talare har varit inne på, men även Lissabonstrategin.
              Jag skulle vilja ta upp ett område som jag saknar lite i det här
              dokumentet och vill höra om statsministern har några synpunkter
              på. Jag vill också höra om frågan har varit uppe.
            </seg>
            <seg n="c8cf347b">
              I diskussionen om Lissabonprocessen talar vi ju bland annat om
              fler arbetade timmar inom EU. Det innebär att de som står utanför
              arbetsmarknaden till exempel ska ges utökade möjligheter att få
              ett jobb. I Sverige finns många med annan etnisk bakgrund som
              går arbetslösa och som inget hellre vill än att få ett jobb. Samtidigt
              kan vi i en av morgontidningarna i dag läsa att arbetsförmedlingen
              får åka till Tyskland för att söka arbetskraft. Det råder arbetskraftsbrist
              i Sverige, det är helt riktigt.
            </seg>
            <seg n="c6a65c8b">
              Förs diskussionen, och i så fall på vilket sätt, om hur arbetslösa
              invandrare i EU:s medlemsländer ska komma in på arbetsmarknaden
              på ett bättre sätt? Finns det här med i diskussionen kring Lissabonstrategin?
            </seg>
          </u>
          <note type="speaker" n="02ac1952">
            Anf. 21 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-10" n="baaa1a3b">
            <seg n="b3abff35">
              Herr talman! Det är ett viktigt påpekande att de många som står
              utanför den svenska arbetsmarknaden har varit en av grunderna
              för att säga att Sverige måste göra mer, just med hänsyn till
              Lissabonstrategin. Det handlar om fler arbetade timmar, fler som
              faktiskt måste finnas inne på arbetsmarknaden. Det är ett mycket
              viktigt perspektiv, och jag tror att det är väldigt förvirrande
              för många i dag när man på den ena sidan i en tidning kan läsa
              om folk som inte får jobb och på nästa höra precis det som Désirée
              Pethrus Engström nämner, nämligen att vi nu är runt i olika länder
              och försöker få folk att komma hit just för att vi inte anser
              oss hitta någon som kan ta jobben. Det är säkert en väldigt förvirrande
              diskussion för många.
            </seg>
            <seg n="26424df3">
              Migrationspolitiken och integrationseffekter av stora rörelser
              var inte något som diskuterades mycket nu, men det finns där väldigt
              närvarande. Vid de tidigare två toppmöten som jag har närvarat
              vid har detta varit en stor diskussion alldeles för lite, tycker
              jag, utifrån utgångspunkten att Europa behöver fler människor
              och att vi behöver uppmuntra fler att komma i arbete. Det har
              mer varit en defensiv attityd, om hur vi ska säkerställa att människor
              verkligen kommer på rätt grund. Det är naturligtvis viktigt för
              väldigt många att det ser ut så, men det har för lite varit en
              diskussion om det som frågeställaren efterlyser, nämligen verkningsfulla
              metoder för att också hjälpa människor som har kommit från andra
              kulturer, andra länder, in på arbetsmarknaden.
            </seg>
            <seg n="12c9689f">
              Där är det ju tyvärr så, måste jag säga efter att ha stått här
              och sagt hur duktiga vi är på klimat- och miljöpolitik, att Sverige
              inte har lika mycket att berätta för andra annat än att tala om
              att vi också har stora problem och att vi också har mycket kvar
              att göra för att få det att se bättre ut.
            </seg>
          </u>
          <note type="speaker" n="16438ae2">
            Anf. 22 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-f412a03919eccf52-0" n="297b4578">
            <seg n="a4403b90">
              Herr talman! Även jag vill tacka statsministern för återrapporteringen.
              Vi är många som känner glädje över att klimat- och energipolitiken
              står så högt på agendan. Jag delar också det statsministern framför
              utifrån att ekonomisk utveckling och hållbar utveckling kan gå
              hand i hand. På det sättet kan vi skapa tillväxt för hela Europa.
            </seg>
            <seg n="c9e8f1c0">
              Det man kan känna en viss oro för i perspektivet att vi ska arbeta
              med förnybar energi och energieffektivisering är det som handlar
              om konkurrens och att det ser olika ut med de energislag som vi
              har i våra olika länder i ett europeiskt perspektiv. I vissa länder
              har vi fortfarande väldigt mycket kärnkraft. De länderna slogs
              lite grann för det efter vad jag kunde förstå när jag följde nyhetsrapporteringen.
              Vi har också länder som har mycket kolkraft. Man kan ju fundera
              på det utifrån perspektivet med konkurrensneutralitet mellan länderna.
              Min fråga till statsministern handlar om det. Det kommer att bli
              tuffa tag när de nationella målen ska sättas. Om jag har förstått
              det hela rätt kommer varje land att ha någon form av veto. Då
              är min fråga hur statsministern tror att det här med hållbar energi
              ska klara sig i förhållande till kärnkraft och kol.
            </seg>
          </u>
          <note type="speaker" n="961016ea">
            Anf. 23 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-11" n="baaa1a3b">
            <seg n="e700a21e">
              Herr talman! Jag tycker att Carina Adolfsson Elgestam framför
              en alldeles korrekt beskrivning av hur hösten förmodligen kommer
              att gestalta sig. Det var som förbundskansler Merkel uttryckte
              det: Alla länder anser att de är undantag i förhållande till hur
              förhandlingarna ska föras. Det är därför det är så otroligt viktigt
              att man gör en förpliktande målformulering som binder alla och
              som sedan naturligtvis kommer att leda ned till den process där
              kommissionen sitter land för land och går igenom vilka ytterligare
              ansträngningar länderna kan göra för att minska utsläpp av växthusgaser
              och växla in mer av förnybar energiproduktion. Väldigt många kommer
              då att anmäla olika typer av hinder för detta. Och det är klart
              att sedan ska det värderas när vi får fram slutsatserna om hur
              man har kunnat komma längre.
            </seg>
            <seg n="33819402">
              Det står i en protokollsanteckning till slutsatstexterna att
              kommissionen ska komma överens med vart och ett av medlemsländerna.
              Det kan ju tolkas som att medlemsländerna till slut får möjligheten
              att säga ja eller nej. Men man ska samtidigt komma ihåg att vi
              har förpliktat oss till att faktiskt nå längre gemensamt. Skälet
              till att man får vara lite försiktig med formuleringen är att
              vi också hedrar det som ligger i frågeställarens beskrivning,
              nämligen att vi har lite olika energimix och att vi fortsatt tycker
              att nationell suveränitet gäller i fråga om hur energimixen ska
              se ut. Jag tror att väldigt få skulle tycka att det var en bra
              idé om man i Bryssel fattade beslut om att vi skulle bygga fler
              kärnkraftsaggregat i Sverige bara för att ta ett exempel. Mycket
              av energimixen vill vi kunna fatta egna beslut om. Men i förhandlingarna
              ska vi ta på oss att göra mer för att minska utsläpp av växthusgaser
              och öka produktionen av förnybar energi. Det ska göras med alla
              länder.
            </seg>
            <seg n="d5283b53">
              Då vill jag gärna säga att det finns de som hävdar, precis som
              återgavs, att kärnkraften hör hemma där. Den hör hemma när det
              gäller att minska CO2-utsläpp om den ersätter olja, kol och gas,
              men jag tycker inte att den hör hemma i diskussionen om definitionen
              av förnybar energiproduktion. Det ser därför heller inte ut så
              i toppmötesslutsatserna även om en del fortsatt kommer att häva
              det.
            </seg>
          </u>
          <note type="speaker" n="322adcf5">
            Anf. 24 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-f412a03919eccf52-1" n="297b4578">
            <seg n="5b1e222b">
              Herr talman! Kärnkraften, kan vi väl slå fast, är väl ingen hållbar
              energi och ingenting som vi ska ha på sikt utifrån att om vi skjuter
              på det för långt in i framtiden blir det för stort beroende och
              för mycket som ska bytas ut på en och samma gång.
            </seg>
            <seg n="38d037cf">
              Det här med att vi har en blandad energimix kan ju också göra
              att man på sikt kan känna en viss oro för vår svenska basindustri.
              När vi får en gemensam europeisk marknad och priser då ska sättas
              utifrån var man handlar sin energi kan man också känna en viss
              oro. Sverige ligger i framkant, och vi är dukiga på att utveckla
              bioenergi. Om då länder och industrier i andra delar av Europa
              handlar vår energi, som vi producerar i Sverige, och vår svenska
              industri får köpa sin el av något annat land, och kanske till
              ett mycket högre pris, är det ju inte bra för den svenska basindustrin.
              Därför handlar min fråga om konkurrenskraften och tillgången till
              energi utifrån priset och hur statsministern ser på detta för
              svensk industri.
            </seg>
          </u>
          <note type="speaker" n="33ca8cb3">
            Anf. 25 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-12" n="baaa1a3b">
            <seg n="ed328bdd">
              Herr talman! Det viktiga med den här frågan är att den indikerar
              att detta är på riktigt. Gör man inte detta rätt riskerar man
              jobb och produktion i Sverige. Det har jag återkommit till väldigt
              många gånger. För internationellt avvikande energipolitik eller
              ställ upp regler för Sverige som avviker helt från förutsättningarna
              från andra länder.
            </seg>
            <seg n="13063ecf">
              Det enda som kommer att ske är att där det är som miljörenast
              försvinner jobben till produktionsförhållanden som är väsentligt
              sämre. Då har vi lurat oss själva. Då har inte miljön globalt
              blivit bättre. Det enda som har skett är att vi har förlorat jobb
              och produktion här i Sverige.
            </seg>
            <seg n="bf918eb7">
              Det är därför jag tycker att är så viktigt att vi inte agerar
              nationellt isolerat och ensamt utan tillsammans med andra i en
              bördefördelning där effekten av konkurrensneutralitet i åtgärderna
              kommer att vara utomordentligt viktig. Jag nämnde det också i
              mitt inledningsanförande.
            </seg>
            <seg n="ec25b9ea">
              Det har varit min absoluta bild från basindustri och industriproduktion
              att det är det de efterfrågar. Vi kan förstå styrning, och vi
              kan förstå det som måste göras för att förbättra miljön. Vi bör
              se till att det är så globalt eller internationellt verksamt som
              möjligt så att det inte ger oss en snedvriden konkurrens. Det
              hoppas jag att vi nu har möjliggjort.
            </seg>
          </u>
          <note type="speaker" n="1c29ae72">
            Anf. 26 PERNILLA ZETHRAEUS (v):
          </note>
          <u who="unknown" xml:id="i-d5fb83d678a2680a-0" n="89fd2737">
            <seg n="47dea937">
              Herr talman! Statsministern redogjorde ju för att Berlindeklarationen
              som ska presenteras i samband med EU:s 50-årsjubileum kommer att
              innehålla bland annat de värderingar som EU bygger på.
            </seg>
            <seg n="fbae5db3">
              Inför toppmötet kunde man läsa i tidningarna att Angela Merkel
              i ett samtal med påven har öppnat för att skriva in att EU vilar
              på en gemensam kristen värdegrund, åtminstone i ett kommande förslag
              till EU-konstitution.
            </seg>
            <seg n="729e8062">
              Jag tycker att det är oroväckande. Ett modernt sekulärt samhälle
              ska ju hålla isär kyrka och stat. Detta öppnar för en EU-konstitution
              som inte bara lägger fram det juridiska och det politiska ramverket
              utan också det religiösa. Dessutom finns det risk för att det
              underblåser rasistiska stämningar och islamofobi och även de krafter
              som i dag vill inskränka kvinnors och homosexuellas rättigheter,
              kanske i förlängningen med en hotad aborträtt.
            </seg>
            <seg n="02144dc6">
              Jag tror att frågan om att skriva in religionen i grundläggande
              EU-dokument är principiellt viktig. Därför är min fråga: Har detta
              diskuterats på EU-toppmötet och har regeringen i så fall tydligt
              markerat mot sådana planer? Är regeringen annars beredd att i
              fortsättningen tydligt markera att Sverige inte är berett att
              gå med på några skrivningar där religionen och kristendomen anges
              som en grundläggande europeisk värdering vare sig i Berlindeklarationen
              eller i EU-konstitutionen eller något annat övergripande EU-dokument?
            </seg>
          </u>
          <note type="speaker" n="61449929">
            Anf. 27 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-13" n="baaa1a3b">
            <seg n="ed724960">
              Herr talman! En krets av länder med 27 medlemsstater innehåller,
              som jag tror att alla förstår, många olika uppfattningar i synen
              på detta. Det finns partier, till och med länder, som hävdar att
              det är väldigt viktigt att göra en typ av religiösa hänvisningar
              i texter om värdegrund av olika slag. I Sverige är det kanske
              inte lika bekant. Det finns också andra länder som är tveksamma
              till det.
            </seg>
            <seg n="aee174c4">
              I de punkter som vi lade fram och som jag redogjorde för här
              tidigare har vi inte pratat om den typen av värdereferenser från
              svensk utgångspunkt. Vi tycker inte att det hör hemma här. Jag
              tycker också att det är viktigt att markera karaktären på Berlindeklarationen
              som tänkt att inte vara politiskt kontroversiell. Så har det beskrivits.
              Så förutsätter jag att det kommer att bli. Det tror jag kommer
              att ge Pernilla Zethraeus svar på frågan.
            </seg>
          </u>
          <note type="speaker" n="bc885a0c">
            Anf. 28 PERNILLA ZETHRAEUS (v):
          </note>
          <u who="unknown" xml:id="i-d5fb83d678a2680a-1" n="89fd2737">
            <seg n="eb59d8b0">
              Herr talman! Jag tackar för svaret. Jag tolkar det som att regeringen
              också i fortsättningen är beredd att vara tydlig på den här punkten.
              Jag vädjar om att man verkligen är det. Det är naturligtvis starka
              moralkonservativa och religiösa krafter i rörelse som vill stärka
              kristendomens ställning i den här typen av dokument. Jag tror
              att det vore oerhört olyckligt om det blev så.
            </seg>
          </u>
          <note type="speaker" n="4cfc0c51">
            Anf. 29 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-14" n="baaa1a3b">
            <seg n="33b5b6c2">
              Herr talman! Jag tycker att vi ska hålla isär olika saker. Det
              blir lätt en diskussion om den kristna kyrkan och kristendomen.
              Det förtjänar sin diskussion.
            </seg>
            <seg n="5b5cfe51">
              Det blir lätt en diskussion om värdegrund. Jag hoppas att vi
              alla har vissa värden som vi står för, gärna så eviga som möjligt
              och gärna så samlande som möjligt.
            </seg>
            <seg n="d67d71fd">
              Man blir ofta bekant med det när man kommer till delar av världen
              där dessa värden inte upprätthålls. Då inser man att det är viktigt
              att diskutera vilka värden som ska bygga ett i grunden tolerant
              och bra samhälle. Det vill jag ändå markera.
            </seg>
            <seg n="53892d19">
              Med det sagt tycker jag ändå att vissa typer av centrala europeiska
              dokument inte ska innehålla referenser av ett slag som uppfattas
              som exkluderande. Det är precis så diskussionen förs mellan dem
              som tycker att det ska finnas den här typen av referenser och
              dem som, utan att egentligen vara emot eller tycka att det finns
              någon annan värdegrund, tycker att det inte hör hemma här.
            </seg>
            <seg n="9fe0e4f2">
              Det är i mycket den svenska traditionen, som Pernilla Zethraeus
              också återgav, nämligen att skilja kyrka från stat och skilja
              politik från religion. Jag har upplevt att väldigt många har framfört
              det synsättet i processen.
            </seg>
          </u>
          <note type="speaker" n="13694279">
            Anf. 30 ULF HOLM (mp):
          </note>
          <u who="ulf_holm_0cd69a" xml:id="i-9e2e623525150f31-0" n="74ecb367">
            <seg n="2bf8be94">
              Herr talman! Jag tackar statsministern och vill börja med att
              ge honom beröm. Jag tycker att det är bra att klimat- och energifrågan
              äntligen har varit på huvuddagordningen på ett EU-toppmöte med
              beslut som kanske inte är perfekta men åtminstone går i rätt riktning.
              Jag vill också tacka statsministern för hans beröm av Miljöpartiets
              tidigare inflytelserika politik. Statsministern sade att Sverige
              faktiskt ligger före andra EU-länder i många av klimat- och energifrågorna.
              Det är bra att statsministern kan vara ödmjuk och berömma oss
              för det.
            </seg>
            <seg n="e64d5b68">
              Därmed faller statsministerns argumentering om att Sverige i
              framtiden inte skulle kunna ligga före inom klimat- och energifrågorna.
              Det har uppenbarligen inte varit något problem för Sverige.
            </seg>
            <seg n="fc091364">
              Jag vill fråga om statsministern tog upp frågan om att vi skulle
              ha ett 30-procentigt krav i stället för ett 20-procentigt som
              det blev. Lyfte statsministern upp den frågan på toppmötet som
              ett sista desperat försök att omvända en del av de andra EU-ledarna?
            </seg>
            <seg n="0556f8bf">
              Jag vill också fråga om statsministern nämnde något om den berömda
              strategin när det gäller glödlampor. Var det uppe till diskussion
              i korridorerna? Gav statsministern sitt stöd till förslaget att
              förbjuda glödlampor?
            </seg>
            <seg n="43000542">
              Statsministern nämnde att utsikten att komma fram med konstitutionen
              också togs upp på något sätt. Jag skulle vilja att statsministern
              utvecklade det. Pratades det i korridorerna om det? Jag kan tänka
              mig att ordförandeskapet försökte höra sig för när alla EU-ledare
              var på plats om utsikterna framöver och hur andra EU-ledare resonerar
              kring detta.
            </seg>
          </u>
          <note type="speaker" n="90f876fa">
            Anf. 31 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-15" n="baaa1a3b">
            <seg n="0a00a2a8">
              Herr talman! Jag börjar med glödlamporna. Det togs ett beslut
              som innebär att kommissionen har fått i uppdrag att lägga fram
              förslag för att öka energieffektiviteten på kontors- och gatulampor
              samt för glödlampor och annan belysning i hushåll. Vi ska inte
              underskatta det. Det betyder jättemycket. Om vi kan få en övergång
              till mer energisnåla och mindre värmealstrande glödlampor i mycket
              stor omfattning innebär det en väldig energibesparing.
            </seg>
            <seg n="f7295376">
              Jag vet inte om den diskussion som fördes hörde hemma i den här
              typen av toppmötesslutsatser, men det står där. Jag har varit
              med om att fatta ett beslut där detta står.
            </seg>
            <seg n="dbb17d88">
              Jag har noterat att man i Australien diskuterar att införa ett
              förbud mot den traditionella glödlampan. Men som sagt, här är
              beslutet att ge kommissionen den uppgiften som ett led i det som
              nu ska följa.
            </seg>
            <seg n="6e1e83b3">
              Herr talman! Jag tog till orda och sade att jag tyckte att vi
              skulle förpliktigas till 30 procent, även utan referensen till
              en internationell överenskommelse. Två medlemsländer uttryckte
              stöd för den uppfattningen; fler var det faktiskt inte, även om
              jag vet att det i fördiskussionerna nämndes att fler länder i
              realiteten hade kunnat tänkas biträda det.
            </seg>
            <seg n="7c09802d">
              Man ska samtidigt komma ihåg att det finns en grupp av länder
              som tycker att 20 procent är att gå för långt och som tycker att
              det är ett orealistiskt mål fram till 2020. Därför landade vi
              i det här mycket viktiga första steget och, vilket jag tror kan
              glädja alla, det mycket viktiga faktum att FN:s klimatpanels diskussioner
              om reduktioner på 60 och upp till 80 procent finns refererade
              i toppmötesslutsatserna. Det här blir ett första steg 2020. Det
              större målet nämns för 2050.
            </seg>
            <seg n="3065ca72">
              Jag var aktiv och föreslog detta i debatten.
            </seg>
          </u>
          <note type="speaker" n="421febc3">
            Anf. 32 ULF HOLM (mp):
          </note>
          <u who="ulf_holm_0cd69a" xml:id="i-9e2e623525150f31-1" n="74ecb367">
            <seg n="59a79a87">
              Herr talman! Statsministern svarade inte på den sista frågan
              om huruvida det skedde något korridorsnack om EU-konstitutionen.
            </seg>
          </u>
          <note type="speaker" n="d9b56a7c">
            Anf. 33 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-16" n="baaa1a3b">
            <seg n="a58956ac">
              Herr talman! Jag kan avslöja att vi pratar med varandra i korridorerna.
              Men det är inte av det slag som jag tycker skulle leda frågan
              framåt ställt i relation till riksdagen och vad jag har rapporterat
              i EU-nämnden, utan det handlar mer om huruvida vi verkligen kan
              anta detta vid junitoppmötet och om vi kan respektera det. Den
              typen av diskussioner fördes.
            </seg>
          </u>
          <note type="speaker" n="37fd0396">
            Anf. 34 STAFFAN DANIELSSON (c):
          </note>
          <u who="staffan_danielsson_559bd0" xml:id="i-42e5bb43d6802fd4-0" n="807146d9">
            <seg n="42815ec1">
              Herr talman! Jag tänkte nöja mig med en eller möjligen två frågor.
            </seg>
            <seg n="a9bfc9d8">
              Centerpartiet liksom flera andra partier här i riksdagen, även
              statsministerns parti, verkar i den liberala idétraditionen som
              präglas av mångfald och inte av ett enda facit.
            </seg>
            <seg n="c489a669">
              Det är en fröjd att se att Europa och världen genom marknadsekonomi
              och en allt friare handel nu genomgår en stark ekonomisk och välståndsfrämjande
              utveckling. Och det känns mycket bra att bevittna hur Sverige
              som ett av EU:s medlemsländer nu är med och driver på för krafttag
              mot klimathotet och för en bättre miljö.
            </seg>
            <seg n="3772cdfe">
              Som statsministern sade var EU en av de drivande krafterna bakom
              Kyotoavtalets tillkomst och kommer sannolikt att spela en avgörande
              roll för dess förlängning och förstärkning, vilket beräknas beslutas
              år 2009 när Sverige dessutom är ordförandeland i EU.
            </seg>
            <seg n="7202642c">
              Med det genombrott som nu har skett vid detta toppmöte läggs
              en god grund för EU:s möjligheter att driva fram en tuffare internationell
              överenskommelse.
            </seg>
            <seg n="d66c96a7">
              Min fråga är: Hur bedömer statsministern förutsättningarna för
              arbetet med nästa Kyotoavtal, inte minst vad gäller USA:s medverkan?
              Jag tycker ändå att det börjar röra sig lite. Och hur kan Sverige
              utnyttja sitt ordförandeskap på bästa sätt?
            </seg>
            <seg n="50f5bd30">
              Jag har också en liten följdfråga som Carl B Hamilton var inne
              på. Om Sverige hade varit utanför EU, som ju även miljökrafter
              märkligt nog vill, och om vi inte hade varit med och påverkat,
              hur hade våra möjligheter då varit? Hade det varit frustrerande,
              statsministern, att få stanna hemma i Helsingfors i stället för
              att vara med och påverka för en bättre miljö i världen och för
              åtgärder mot klimatförsämringarna?
            </seg>
          </u>
          <note type="speaker" n="2c5b7787">
            Anf. 35 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-17" n="baaa1a3b">
            <seg n="6fe5c467">
              Herr talman! Låt oss konstatera att det är klart att det hade
              känts så. Det är viktigt att vilja väl i världen, men det är också
              viktigt att vara på plats och ha ett inflytande över de strukturer
              som verkligen kan göra skillnad. Det är en del av det som vi lär
              oss om den moderna politiken, att den måste ha sina olika nivåer
              som är relevanta för olika typer av beslut. Människor ska fatta
              många egna beslut. Lokalt beslutsfattande är väldigt viktigt för
              många. Vi för en diskussion om regioner och nationalstaten. Det
              är viktigt. Men tappa inte bort att väldigt många frågor är gränsöverskridande!
              Vi behöver internationella beslutsforum som också kan vara kraftfulla.
              Om man inte säger ja till det, eller om man vill avskaffa det,
              står man utan svar inför väldigt många av de utmaningar som världen
              ser framför sig.
            </seg>
            <seg n="4968a9c2">
              När det gäller den vidare processen med klimatfrågan är också
              det tyska ordförandeskapets riktning i arbetet mycket tydlig.
              Den 68 juni samlas G 8-länderna i Heiligendamm i norra Tyskland.
              Till detta möte kommer förutom G 8-länderna Kina, Indien, Brasilien,
              Mexiko och Sydafrika. Då finns alla relevanta och stora länder
              som nu också bidrar till den globala klimatuppvärmningen på plats.
              Angela Merkels målsättning är naturligtvis att säga: Nu har Europa
              tagit det första steget och visat ledarskap. Vad är era åtgärder?
            </seg>
            <seg n="2c27e036">
              Förhoppningen är att kunna komma en liten bit redan där. Annars
              handlar det nog väldigt mycket om en väntan på byte av administration
              i USA. Även om George W. Bush har markerat klimatfrågans betydelse
              i sitt State of the union -tal i början av året, är det ganska
              tydligt att de i de respektive partierna som nu ser ut att ställa
              upp som presidentkandidater tydligt markerar klimatfrågan och
              att det också behövs mer av policy.
            </seg>
            <seg n="b0f353bd">
              Den traditionella konferensen på Bali om klimatförändringar börjar
              i december. Det är tänkt att den processen så att säga ska landa
              2009, förmodligen under svenskt ordförandeskap. Har vi då en värld
              som har koncentrerat sig efter G 8-mötet, och möjligen det som
              har skett i USA, kan vi se en öppning för att det blir en mer
              samlad värld som svarar upp mot klimatförändringarna under svenskt
              ordförandeskap 2009. Det vore fantastiskt om det kunde bli så.
              Jag hoppas det.
            </seg>
          </u>
          <note type="speaker" n="5bfa989c">
            Anf. 36 TOBIAS KRANTZ (fp):
          </note>
          <u who="tobias_krantz_56c063" xml:id="i-2f250fa1a2893f55-0" n="7b02e0e0">
            <seg n="ea77a0e7">
              Herr talman! Vid sidan av klimat- och energifrågorna, som har
              dominerat denna frågestund mycket hittills, har också frågan om
              hur den europeiska ekonomin ska stimuleras varit en central fråga
              under toppmötet hur vi ska få en ekonomi som stimulerar jobb,
              tillväxt och välfärd för framtiden. I detta perspektiv är villkoren
              för de små och medelstora företagen av avgörande betydelse.
            </seg>
            <seg n="b643501c">
              Man behöver inte åka ut på många svenska företag för att få reda
              på att många företagare i Sverige i dag känner stor frustration
              och ilska många gånger över den regelbörda som finns i Sverige.
            </seg>
            <seg n="0671e14a">
              I de slutsatser som statsministern har redogjort för finns det
              ett tydligt mål om att den administrativa bördan ska minska med
              25 procent på EU-nivå men också att de olika länderna på nationell
              nivå ska sätta upp motsvarande mål. I detta arbete har Sverige
              också varit starkt pådrivande, både den gamla och den nuvarande
              regeringen, ska jag säga.
            </seg>
            <seg n="bd238e2a">
              Min fråga till statsministern är: Hur ser statsministern på Sveriges
              möjlighet att fortsätta vara ett föredöme i dessa frågor? Nu handlar
              det om att detta ska genomföras och inte bara om att målet ska
              finnas. Hur ser statsministern på våra möjligheter att vara ett
              föredöme i dessa frågor och också konkret i Sverige genomföra
              denna 25-procentiga minskning?
            </seg>
          </u>
          <note type="speaker" n="5fffb7c8">
            Anf. 37 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-18" n="baaa1a3b">
            <seg n="efa64e44">
              Herr talman! Det är en mycket viktig fråga. Det är en sak att
              enas om en målformulering och kanske till och med ha haft den
              i några tidigare program från den förra regeringen. Men för att
              det ska bli förändringar i småföretagarens vardag handlar det
              också om att genomföra detta. Därför tror jag att det är viktigt
              att se behovet av båda dessa strategier sida vid sida. Väldigt
              många företag, även de som är lite mindre, märker snabbt att om
              man ska överleva i konkurrensen kan man inte ha Sverige som enda
              marknad. Väldigt många av dem försöker expandera ned till Europa.
              Och jag får precis samma beskrivningar om att det är enormt krångligt.
              Det är enormt många nationella regelverk och subventioner som
              ligger kvar i ett Europa som beskriver att man har en inre marknad.
            </seg>
            <seg n="84eb29a1">
              Därför behövs det en lättare EU-börda vilket är det ena målet.
              Men det behövs också nationella uppföljningar när det gäller att
              minska regelkrångel på det nationella och, väldigt ofta, på det
              kommunala planet.
            </seg>
            <seg n="2d3654a3">
              Regeringen har inlett ett arbete för att nå den målformulering
              som vi också har antagit i vår egen regeringsförklaring. Det är
              ett arbete som leds av Maud Olofsson men som i realiteten mer
              eller mindre kommer att inbegripa alla statsråd. Det är klart
              att regleringsivern inte har varit lika stor på alla områden,
              och det kommer att se lite olika ut.
            </seg>
            <seg n="d1b5d1c8">
              Det är vår förhoppning att vi ska finna de regler som betyder
              allra mest när det gäller att vara ett hinder för företagande
              och utveckling. Väldigt ofta har många av dessa regler kommit
              till i vad som då har varit goda syften. Men få har tagit ansvar
              för hur de sedan korsvis agerar och hur tung regelbördan totalt
              sett har blivit. Att ha småföretagaren som utgångspunkt i vårt
              synsätt när vi försöker regelförenkla tror jag är väldigt viktigt.
            </seg>
            <seg n="b8170172">
              Men arbetet är nu i gång, och mer kommer naturligtvis att följa.
              Och det är min förhoppning att det ska ske med samma kraft det
              är mitt intryck att det drivs på på Europeiska unionens nivå.
            </seg>
          </u>
          <note type="speaker" n="6e636558">
            Anf. 38 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-726e8c405dc0a6e9-0" n="3d2fb4b5">
            <seg n="7f8ec539">
              Herr talman! Vi kristdemokrater ser EU som ett unikt och viktigt
              redskap för att arbeta med gemensamma frågor och frågor av gränsöverskridande
              karaktär, där vi med respekten för enskilda människors värdighet
              och en djup respekt för demokratin kan samtala, lyssna och agera
              tillsammans. Då är det fantastiskt jag delar statsministerns glädje
              och förtjusning att i en situation då EU består av 27 länder,
              fler än någonsin, så visar detta samarbete att man kan leverera
              och vara en kraftfull motor att göra denna värld lite bättre.
              Då är det naturligtvis särskilt glädjande att klimat- och miljöfrågorna
              har fått den position som de förtjänar i EU-samarbetet. Där har
              vi så tydligt just den gränsöverskridande och gemensamma karaktären
              på frågorna.
            </seg>
            <seg n="d57a4e4e">
              Då vill jag fråga statsministern om man också har diskuterat
              behoven av substantiella åtaganden från EU:s sida för att få med
              exempelvis Indien, Kina och andra snabbt växande ekonomier i ett
              tekniksamarbete med stöd som gör att dessa länder kan göra tekniksprång
              och hoppa över en del av de smutsigaste åtgärderna i sin utveckling
              mot en ökad välfärd för medborgarna.
            </seg>
          </u>
          <note type="speaker" n="0d6cf621">
            Anf. 39 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-19" n="baaa1a3b">
            <seg n="1fc457c1">
              Herr talman! Det finns en referens i slutsatserna där just detta
              konstateras, och det är då utifrån synsättet att Europeiska unionens
              bidrag till växthusgasutsläppen handlar om 14 procent och att
              det är en global uppvärmning som sker.
            </seg>
            <seg n="6122a181">
              Det är klart att det då inte räcker att Europa möjligen får en
              reduktion om det samtidigt snabbt blir ökade växthusgasutsläpp
              i Kina. Det nämndes att tiden mellan när nya kolkraftverk öppnar
              i Kina har gått ned från två veckor till en vecka, och nu öppnar
              man var fjärde dag ett nytt kolkraftverk i Kina.
            </seg>
            <seg n="c1a0218b">
              Jag vet inte om ni såg reportagen i går från en ort där man bland
              annat diskuterade att man inte kunde gå i vita kläder och hur
              det känns att leva i den typen av miljö. Också i Kina är man nu
              mycket medveten om miljöproblemen. Det har indikerats av olika
              personer, också i den kinesiska statsledningen.
            </seg>
            <seg n="73f4f4df">
              Det är absolut viktigt att det här nu förs vidare in i G 8, in
              i internationella forum, så att det blir en värld som svarar upp
              här. Det får gärna ske precis på det sätt som beskrivs med teknikprång
              och med att vår kunskap efterfrågas.
            </seg>
            <seg n="45ef6c60">
              Det har jag märkt bland annat på återvinningsföretaget Renova
              i Göteborg och hos de elva västsvenska kommuner som sköter avfallshanteringen.
              De sade att kinesiska delegationer kommer till dem och undrar
              om det går att exportera återvinningsfabriken så som den ser ut
              till Kina. De får då berätta att den svenska kommunallagen lägger
              begränsningar när det gäller att kunna sälja fabriker av det slaget.
              Däremot hänvisar de gärna till entreprenörer.
            </seg>
            <seg n="144164cd">
              Det efterfrågas alltså miljöteknik och miljökunnande, vilket
              också mina centerpartistiska vänner tidigare ställt frågor om.
              Här kan vi saker som andra delar av världen behöver. Låt oss signalera
              att vi gärna finns på plats för att vara ett stöd för det!
            </seg>
            <seg n="42a8313a">
              Det handlar, som jag inledningsvis sade, om att förena ekonomisk
              tillväxt med att samtidigt minska utsläppen av växthusgaser.
            </seg>
          </u>
          <note type="speaker" n="ee4c8d06">
            Anf. 40 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-726e8c405dc0a6e9-1" n="3d2fb4b5">
            <seg n="fdedb138">
              Herr talman! Tack, statsministern, för ett svar som visar på
              kunnighet och för ett engagerat svar!
            </seg>
            <seg n="b4e3527b">
              Kristdemokraterna har inte minst genom vår Europaparlamentariker
              Anders Wijkman i olika sammanhang fört fram förslaget om att EU
              åtar sig att sätta av minst 5 miljarder euro per år under en period
              i en teknikutvecklingsfond för samarbete med länderna i fråga
              detta för att substantiellt kunna ta steg i den riktning som vi
              bägge tycker är oerhört viktigt och i syfte att ge stöd till att
              fånga koldioxid eller bästa möjliga teknik i energiproduktionen.
            </seg>
            <seg n="f07f058e">
              Bedömer statsministern att det är möjligt att komma vidare åt
              det hållet i EU:s kommande budgetarbete eller genom omdisponeringar
              i befintlig budget?
            </seg>
          </u>
          <note type="speaker" n="2e9c97c9">
            Anf. 41 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-20" n="baaa1a3b">
            <seg n="a19e28ec">
              Herr talman! Apropå att svenskt ordförandeskap är närliggande
              i tiden kan jag säga att man i den budgetöversyn som är bestämd
              till 2008/09 kommer in också på den här typen av frågor. Det råder
              bred enighet i Sverige, och många vänner i Europa skulle gärna
              se en modernisering av budgetanvändningen av EU:s medel mindre
              jordbrukssubventioner, mer av forskning och utveckling samt stöd
              till utveckling av det förnybara. Låt oss se till att vi är drivande
              i den processen!
            </seg>
            <seg n="b0731008">
              Det finns ett anslag i EU-budgeten riktat till Afrika med ungefär
              den inriktningen. På samma sätt som vi nu diskuterar vilken typ
              av utvecklingsstöd vi ska ha till länder kan man fråga sig: Ska
              man ge resurser till länder som i realiteten har en snabbare växande
              ekonomi än en själv? Borde inte de ta sitt eget ansvar? Åtminstone
              tycker jag att det är öppet för att föra den typen av diskussioner.
            </seg>
            <seg n="b9df3452">
              I toppmötesslutsatserna talas det också om att inrätta en lång
              rad försöksverksamheter bland annat kring detta med att kapsla
              in CO2. Jag tror att det nämns vid tolv platser. Även den typen
              av sätt att agera för att minska växthusgasutsläppen finns med
              i toppmötesslutsatserna.
            </seg>
          </u>
          <note type="speaker" n="11d58211">
            Anf. 42 HILLEVI LARSSON (s):
          </note>
          <u who="hillevi_larsson_896639" xml:id="i-2052a2c7bfdba0f6-0" n="0eca32aa">
            <seg n="c5081b49">
              Herr talman! Lissabonstrategin var en stor och viktig fråga på
              mötet. Lissabonstrategin handlar om att skapa tillväxt i Europa,
              men inte vilken tillväxt som helst utan tillväxt med hänsyn till
              miljön och till människorna.
            </seg>
            <seg n="c70efb4c">
              Ett tag talade man om att vi borde släppa benen det gröna benet
              och, om jag ska kalla det så, det röda benet som handlade om välfärd
              och människor. Glädjande nog har nu det gröna benet kommit fram.
              Man talar inte längre bara om ren tillväxt, utan det är också
              väldigt viktigt att det är med hänsyn till miljön, att det är
              en hållbar tillväxt. Om inte varar den inte i längden.
            </seg>
            <seg n="bef855bd">
              Lika viktigt är det med en tillväxt med hänsyn till människorna.
              Det handlar om hälsa, om att man inte går i väggen i arbetslivet.
              Det handlar om välfärdssystem och trygghetssystem. Det handlar
              om jämställdhet. Det handlar om att kunna förena arbetsliv och
              familjeliv.
            </seg>
            <seg n="ed363539">
              Det här är helt avgörande för till exempel kvinnor, för att få
              ut kvinnor på arbetsmarknaden i Europa. Det finns många länder
              där det är ett väldigt litet deltagande av kvinnor och där kvinnor
              känner sig tvingade att välja mellan familj och barn och att vara
              ute och jobba. Det finns ingen ordentlig barnomsorg, äldreomsorg,
              föräldraförsäkring och så vidare.
            </seg>
            <seg n="9778a0c1">
              Därför ser jag detta som en viktig fråga inte bara för jämställdheten
              utan faktiskt även för tillväxten. Vi behöver ju folk som jobbar
              i framtiden med tanke på den demografiska utvecklingen med många
              äldre som behöver försörjas och med färre i arbetslivet som klarar
              uppgiften och även tar hand om de äldre.
            </seg>
            <seg n="2157de1f">
              Jag vill därför fråga: Intar Sverige fortsättningsvis en drivande
              roll här, och kom den här dimensionen av Lissabonstrategin över
              huvud taget upp på toppmötet? Hur är tankegångarna i de andra
              länderna och i Sverige?
            </seg>
          </u>
          <note type="speaker" n="3d3a9491">
            Anf. 43 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-21" n="baaa1a3b">
            <seg n="13ae3baf">
              Herr talman! Det finns flera referenser till de tre benen i toppmötesslutsatserna.
              Det har vid flera tillfällen talats om social cohesion för att
              nu återspegla Hillevi Larssons fråga. Det var inga långa diskussioner
              på toppmötet om detta. Det är det raka svaret.
            </seg>
            <seg n="4c0f3a95">
              När Hillevi Larsson ställde en liknande fråga i EU-nämnden kunde
              jag referera till de två europeiska ledare som jag senast hört
              hylla svensk familjepolitik som grund för att möjliggöra att både
              kvinnor och män hävdar sig i arbetslivet tyska förbundskanslern
              Angela Merkel och den brittiske toryledaren David Cameron så nog
              finns det ett intresse i Europa för att sättet att utforma familjepolitik
              också påverkar förutsättningarna för att hålla en hög förvärvsfrekvens
              och möjliggöra för både kvinnor och män att hävda sig i arbetslivet.
              Hillevi Larsson och jag är överens om att det här är mycket viktiga
              frågor.
            </seg>
            <seg n="dfd75478">
              Det var, som sagt, ingen lång diskussion om det här. Men vad
              jag ibland noterar i den europeiska debatten är att det vi kallar
              för socialpolitik syftande till att minska klyftor och ha välfungerande
              välfärdssamhällen både med offentliga åtaganden och på ideell
              och frivillig grund och tror är den referens alla gör till ordet
              social möter, märker jag ibland, i Europa en annan förståelse.
              Man menar snarare rätt långtgående arbetsmarknadsregleringar av
              ett slag som jag inte alls alltid är säker på att vi i Sverige
              skulle tycka att man ska ta hand om inom EU. Därför måste man,
              har jag märkt, alltid lite grann skrapa på den som säger: We want
              a more social Europe . Vad menar man med det? Vad är det innehållsliga?
              Jag tror inte att det alltid är just det som Hillevi Larsson lade
              i ordet i fråga vid det här tillfället.
            </seg>
          </u>
          <note type="speaker" n="99ffc18f">
            Anf. 44 HILLEVI LARSSON (s):
          </note>
          <u who="hillevi_larsson_896639" xml:id="i-2052a2c7bfdba0f6-1" n="0eca32aa">
            <seg n="a0465cdd">
              Herr talman! Det är väldigt viktigt att statsministern tar upp
              det här. Till exempel har vi nu ett nytt projekt, Alliance for
              Families allians för familjen. Olika länder lägger naturligtvis
              olika betoning i detta. Det finns till exempel länder som har
              förbjudit abort och där kvinnor uppmuntras till att bli hemmafruar.
              De till och med straffas när de vill ge sig ut på arbetsmarknaden.
              Vidare gäller det sambeskattning och bristande välfärdssystem
              till exempel en bristande barnomsorg. Därför är det väldigt viktigt
              att vi från svenskt håll kämpar för att man verkligen lägger in
              rätt saker i de här begreppen.
            </seg>
            <seg n="064a2039">
              Samtidigt vill jag säga att det är väldigt glädjande att andra
              länder framhåller Sverige som ett föredöme. Här gäller det att
              vi även fortsättningsvis intar en ledande roll i de här diskussionerna.
              Det var ju Sverige som en gång såg till att Lissabonstrategin
              inte handlade bara om ren tillväxt utan även om miljö och social
              sammanhållning.
            </seg>
          </u>
          <note type="speaker" n="c4fee9f0">
            Anf. 45 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-22" n="baaa1a3b">
            <seg n="c5e62021">
              Herr talman! Får jag beträffande Alliance for Families, som finns
              med i en paragraf i toppmötesslutsatserna, konstatera att det
              inte har någon bindande verkan för medlemsländerna att åka hem
              och fullfölja en politik till följd av detta, av det mycket enkla
              skälet att det ser väldigt olika ut.
            </seg>
            <seg n="b0d8e373">
              Vi är helt överens om att rätt utformad politik för att skapa
              drivkrafter för män och kvinnor vare sig de lever tillsammans
              eller de är ensamförsörjande efter att ha skilt sig eller efter
              att ha brutit upp samboförhållanden är utomordentligt viktigt
              för att lägga en grund för att fler ska kunna jobba i Sverige
              och för att det inte möts med en politik som skapar höga tröskeleffekter,
              marginaleffekter, så att det till slut inte lönar sig för den
              enskilde att arbeta.
            </seg>
            <seg n="423c5515">
              Därför spelar det väldigt stor roll hur hela familjepolitiken
              och ersättningssystemen runt familjerna utformas. Att ha just
              detta för ögonen att se till att kvinnor och män kan hävda sig
              i arbetslivet blir en viktig grund för en långsiktigt hållbar
              tillväxt.
            </seg>
          </u>
          <note type="speaker" n="04dc3ca3">
            Anf. 46 MAX ANDERSSON (mp):
          </note>
          <u who="max_andersson_531f93" xml:id="i-4b3f2d02b8e74d50-0" n="8013976e">
            <seg n="7ee88e06">
              Herr talman! Tack för en bra redogörelse, herr statsminister!
            </seg>
            <seg n="04223ff9">
              Om man ska springa ett maratonlopp på tid kan man inte börja
              den första halvan av loppet med att promenera i sakta mak. Det
              är lite det som jag är rädd för att EU nu försöker göra i och
              med beslutet om politiken mot koldioxidutsläpp.
            </seg>
            <seg n="964c6a29">
              Från 1990 till år 2050 ska man minska utsläppen med 6080 procent.
              Men den första halvan av den tid man har på sig av detta maratonlopp
              fram till år 2050 ska man bara minska utsläppen med 20 procent.
              Det känns som att man tar hastigheterna i fel ordning. Det är
              okej att stappla i mål de sista stegen på ett maratonlopp, men
              man börjar väl inte med att stappla det första man gör!
            </seg>
            <seg n="20a2cf84">
              Dock måste sägas att detta är en klar förbättring gentemot den
              politik som har förts tidigare. Under Kyotoavtalet har medlemsländerna
              inte ens promenerat de har strosat; de har flanerat! Flera av
              länderna har till och med gått i fel riktning. Detta är alltså
              ett framsteg. Men det är ett mediokert framsteg. Det är ett otillräckligt
              framsteg.
            </seg>
            <seg n="1dba4599">
              Jag undrar om statsministern gjorde någonting för att vi skulle
              få ett beslut om att åtminstone minska med 30 procent i stället
              för 20 procent från 1990 års nivåer. Finns det någonting i de
              här besluten som är bättre som ett resultat av Sveriges agerande?
            </seg>
          </u>
          <note type="speaker" n="2d7118c7">
            Anf. 47 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-23" n="baaa1a3b">
            <seg n="74855b83">
              Herr talman! Som jag har redogjort för kammaren framförde jag
              synpunkten att vi hade kunnat tänka oss ett 30-procentigt reduktionsmål
              utan koppling till övriga internationella åtaganden. På det sättet
              var vi beredda att gå längre, och det vann stöd av ytterligare
              två medlemsstater.
            </seg>
            <seg n="7d7ac150">
              Det kan diskuteras hur man ska genomföra ett maratonlopp jag
              har själv aldrig löpt ett sådant, så jag ska möjligen passa mig
              lite för att ha några teorier om det. Dock kan man mot slutet
              av maratonloppet få lära sig att man kan åka i en miljöriktig
              bil som kör i 180 knyck. Vad världen nu förutser för det är det
              seriösa svaret är att vi gradvis kommer att lära oss alltmer inom
              teknik och forskning, och att hitta det som är alltmer miljöriktigt.
            </seg>
            <seg n="e40c4b3b">
              Det är så otroligt annorlunda att i dag åka runt i industrin
              där man tävlar om att hitta de mest miljöriktiga utvecklingssvaren
              för att minska växthusgasutsläppen och energiförbrukningen, jämfört
              med den bild av industrin som möjligen fanns fastetsad under 50-,
              60- och 70-talen när miljörörelsen växte fram i någon sorts känsla
              av att industrin inte brydde sig och inte ens försökte. Nu är
              det ju i armkrok med en industri som vill komma längre som mycket
              av detta utvecklingsarbete ska följa.
            </seg>
            <seg n="53eda26c">
              I en värld där naturvetenskap och kunskap är inställda på att
              hitta sätt att leva, inte helt men i ganska hög grad som vi gör,
              fast med minskad miljöpåverkan, är allas tro att det kommer att
              gå lite långsammare till en början men allt fortare efter hand.
              På det sättet tror vi oss att fram till 2050 nå dessa verkligt
              stora reduktioner på ända upp till 80 procent. Gör vi det har
              mänskligheten även denna gång kunnat resa sig inför en utmaning
              där vi med teknik, kunnande och utveckling har ställt om oss för
              att lära oss att leva på det sätt som jordens begränsningar sätter
              ramar för.
            </seg>
          </u>
          <note type="speaker" n="c4debf29">
            Anf. 48 MAX ANDERSSON (mp):
          </note>
          <u who="max_andersson_531f93" xml:id="i-4b3f2d02b8e74d50-1" n="8013976e">
            <seg n="442f0c41">
              Herr talman! Uppgifter i Aftonbladet säger att statsministern
              under själva toppmötet sade nu parafraserar jag att beslutet om
              20 procent ska vara bindande, men att det var oenighet om hur
              bindande beslutet om 20 procent egentligen skulle vara. Nu läser
              jag från Aftonbladet: Lösningen kan bli, sa Reinfeldt, att det
              står bindande i beslutet, men sedan får man fundera vidare på
              vad det ordet betyder.
            </seg>
            <seg n="95f1ecb9">
              Hur blev det? Kan statsministern utveckla det?
            </seg>
          </u>
          <note type="speaker" n="c22c4c39">
            Anf. 49 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-24" n="baaa1a3b">
            <seg n="6ddbb8f5">
              Herr talman! Det var väl precis så det blev. I toppmötesslutsatserna
              står att det är binding target , alltså att det är ett bindande
              mål där kommissionen ska föra nationellt uppdelade förhandlingar
              om hur det på nationell nivå ska läggas krav på att öka andelen
              förnybar energiproduktion för att gemensamt nå detta bindande
              mål. Skälet till fraseringen bindande är att det som är i toppmötesslutsatser
              i Europeiska rådet ju inte får någon legal verkan på det europeiska
              systemet. Däremot kan de beslut som fattas efter och som använder
              dessa målformuleringar leda till att det blir legalt bindande
              mål, alltså kan man till och med med domstolsverkan gå på enskilda
              medlemsländer för att de inte uppfyller de krav de är ålagda för
              att nå målformuleringen om 20 procent.
            </seg>
            <seg n="69507b8b">
              Det blev precis så som det återgavs i Aftonbladet det blev bindande.
              Nu följer av kommissionen initierade nationella förhandlingar
              för vad det betyder för vart och ett av medlemsländerna.
            </seg>
          </u>
          <note type="speaker" n="28c84a3b">
            Anf. 50 CHRISTINA AXELSSON (s):
          </note>
          <u who="christina_axelsson_dbffdb" xml:id="i-88e69dcf12ed2eae-0" n="9cd0e69f">
            <seg n="166dd6da">
              Herr talman! Jag ska också be att få stämma in i jubelkören över
              att Europeiska rådet på så stort allvar nu äntligen har tagit
              upp klimat- och miljöfrågorna.
            </seg>
            <seg n="67b4d6c4">
              Jag har två frågor till statsministern. Jag blev lite nyfiken
              på detta med glödlamporna och måste därför fråga om man inte diskuterade
              att ändra standarden på alla nya elektroniska produkter så att
              de inte står på standby. Jag tror faktiskt att man skulle spara
              väldigt mycket energi på en sådan åtgärd.
            </seg>
            <seg n="1838c81f">
              I min andra fråga vill jag följa upp det jag sade på EU-nämndens
              möte inför toppmötet. Det handlar om inblandningen av 10 procent
              biobränsle i bensin och diesel och hur man verkligen ska uppnå
              det. Det är ju också ett bindande mål, så det kommer kanske att
              ske fler förhandlingar om det sedan. Men vi har i dag ett mål
              om 5,75 procent som ska uppnås till 2010. Förra året lyckades
              vi i Sverige komma upp till 3,5 procent.
            </seg>
            <seg n="3cdafb5a">
              Jag undrar om alla andra länder verkligen sagt ja till detta,
              och om man kommer att göra det så att det inte bara blir ord och
              ingen verksamhet.
            </seg>
            <seg n="b50f2937">
              Jag undrar om statsministern har någon kommentar till det.
            </seg>
          </u>
          <note type="speaker" n="28a21698">
            Anf. 51 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-25" n="baaa1a3b">
            <seg n="e5efec96">
              Herr talman! Vi förde ingen diskussion om standbyfunktionen på
              de olika elektroniska maskiner som fyller våra hem. Men det är
              inte lika med att säga att något sådant inte har relevans, utan
              det är sådant som ska följa när man ska försöka nå målformuleringarna.
              Då kan man föra den typen av diskussioner om glödlampor och vad
              det nu kan tänkas vara.
            </seg>
            <seg n="421ec3ec">
              När det gäller 10-procentsmålet fördes inga längre diskussioner
              annat än att det är samma konstruktion där också, alltså med den
              bindande målformuleringen på precis det sätt som återges. Detta
              kommer att ställa krav på oss att ställa oss frågan hur vi ska
              komma längre för att möta också den målformuleringen.
            </seg>
            <seg n="a33c1019">
              Det är enormt viktigt att vi har kunnat fatta dessa beslut på
              europeisk nivå. Sedan följer väldigt mycket av arbetet i de respektive
              medlemsländerna, men vi ska också komma ihåg att det görs nu i
              alla andra länder också. Det tycker jag är väldigt bra. Det ger
              hopp både om att kunna sprida kunskap och om att det blir ett
              resonemang om bördefördelning som ibland kan vara relevant. Det
              måste vara så att man i de respektive länderna har nåbara målformuleringar
              så att det verkligen blir möjligt att nå dit. Det är ju det som
              har varit förhoppningen och det är den avvägning man har funnit.
            </seg>
            <seg n="de81202d">
              Till alla dem som säger att det borde ha varit ännu högre och
              ännu mer vill jag säga att vi ska komma ihåg att är målen på riktigt
              och det upplever jag att de är innebär det stora åtaganden. Det
              är inte enkelt att nå dit, och det gäller nog alla de mål vi nu
              faktiskt har enats kring.
            </seg>
          </u>
          <note type="speaker" n="8d325df3">
            Anf. 52 MARGARETA CEDERFELT (m):
          </note>
          <u who="unknown" xml:id="i-d5fb83d678a2680a-2" n="89fd2737">
            <seg n="fac52194">
              Herr talman! Jag vill först tacka statsministern för en väldigt
              fin redogörelse för miljöpolitiken. Det känns väldigt glädjande
              att det har varit en så bra diskussion på toppmötet.
            </seg>
            <seg n="09c9af05">
              Vad jag vill fråga är hur diskussionerna gick när det gäller
              innovationsområdet. Innovationer finns ju med när det gäller Lissabonfördraget,
              och innovationer är grundläggande både för arbetsmarknaden och
              för den ekonomiska framgången.
            </seg>
            <seg n="38f98f87">
              Sverige har varit ett föregångsland när det gäller innovationer,
              också Europa. Därför är det glädjande att det nu finns en strategi
              för att gå vidare inom EU. Jag skulle gärna vilja höra statsministerns
              redovisning av de diskussioner som har förts inom området.
            </seg>
          </u>
          <note type="speaker" n="784ef7e4">
            Anf. 53 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-321ccc0c9d04ad62-0" n="baaa1a3b" next="i-8a485a1c85463786-0">
            <seg n="a6e894b3">
              Herr talman! I toppmötesslutsatserna görs den mycket tydliga
              kopplingen mellan forskningsresultat och innovationspolitik, alltså
              att det vi lär oss och det vi fördjupar i vårt kunnande också
              måste leda över till innovation och nyföretagande eller möjligen
              företagsväxt av olika slag. Det är ett uttryck för hur Lissabonstrategin
              är tänkt, att vi ska stärka vår europeiska konkurrenskraft genom
              att både kunna mycket och ligga i framkant för att lära men också
              genom att se till att vårt kunnande blir företag och jobb här
              i Europa. Vi har ibland märkt att vi är duktiga på det första
              steget men sett en hel del av jobb och utveckling ske i andra
              delar av världen. Det finns en glädjande förståelse för att de
              här sakerna hänger ihop.
            </seg>
            <seg n="3469d9a1">
              I alliansregeringen har vi också en levande diskussion om hur
              vi ska gå från forskningsresultat till innovation, entreprenörskap
              och nya jobb. Sedan kan man alltid föra en diskussion om vem som
              sedan tar ansvar för detta och var den politiken genomförs. Men
              det här finns väl beskrivet i toppmötesslutsatserna.
            </seg>
          </u>
          <note n="27dd7ea0">
            Överläggningen var härmed avslutad.
          </note>
          <note n="fb8e4d4a">
            2 § Avsägelse
          </note>
          <note n="639d371c">
            Talmannen meddelade att Tobias Krantz (fp) avsagt sig uppdraget
            som suppleant i näringsutskottet.
          </note>
          <note n="5100430b">
            Kammaren biföll denna avsägelse.
          </note>
          <note n="e7e463d8">
            3 § Anmälan om kompletteringsval
          </note>
          <note n="ed45364e">
            Talmannen meddelade att Folkpartiet liberalernas riksdagsgrupp
            på grund av uppkommen vakans anmält Carl B Hamilton som suppleant
            i näringsutskottet.
          </note>
          <note n="49e4eef6">
            Talmannen förklarade vald till
          </note>
          <note n="26d155f5">
            suppleant i näringsutskottet
          </note>
          <note n="422a2006">
            Talmannen meddelade vidare att Vänsterpartiets riksdagsgrupp
            anmält Anne-Marie Wallouch som suppleant i finansutskottet, skatteutskottet
            och näringsutskottet under Marie Engströms fortsatta sjukledighet.
          </note>
          <note n="5475bf14">
            Talmannen förklarade vald under tiden den 13 mars11 april till
          </note>
          <note n="1963419d">
            suppleant i finansutskottet
          </note>
          <note n="e867a7b9">
            suppleant i skatteutskottet
          </note>
          <note n="26d155f5">
            suppleant i näringsutskottet
          </note>
          <note n="30b6caf0">
            4 § Meddelande om ändring i kammarens sammanträdesplan
          </note>
          <note n="92fb4520">
            Talmannen meddelade att måndagen den 26 mars skulle interpellationsdebatterna
            tidigareläggas och börja kl. 13.00.
          </note>
          <note n="c799ce80">
            Meddelandet hade delats ut till kammarens ledamöter.
          </note>
          <note n="f889a516">
            5 § Anmälan om fördröjda svar på interpellationer
          </note>
          <note n="e369a8f0">
            Till riksdagen hade inkommit följande skrivelser:
          </note>
          <note n="1c36783b">
            Interpellation 2006/07:358
          </note>
          <note n="05dc8b2f">
            Interpellation 2006/07:358 Nedläggning av Svensk Kassaservice
            och rätt till bankkonto
          </note>
          <note n="5cae988a">
            Interpellationen kommer att besvaras tisdagen den 27 mars 2007.
          </note>
          <u who="fredrik_reinfeldt_3cbc0d" xml:id="i-8a485a1c85463786-0" n="baaa1a3b" prev="i-321ccc0c9d04ad62-0">
            <seg n="0b4f18b1">
              Skälet till dröjsmålet är tjänsteresor.
            </seg>
            <seg n="0b4f18b1">
              Skälet till dröjsmålet är tjänsteresor.
            </seg>
            <seg n="ddde4e54">
              Skälet till dröjsmålet är sedan tidigare inbokade engagemang.
            </seg>
            <seg n="48df1dcc">
              Skälet till dröjsmålet är utlandsresor samt tidigare inbokade
              engagemang.
            </seg>
            <seg n="0b4f18b1">
              Skälet till dröjsmålet är tjänsteresor.
            </seg>
            <seg n="0b4f18b1">
              Skälet till dröjsmålet är tjänsteresor.
            </seg>
          </u>
          <note n="e45c633c">
            Dag Ekman
          </note>
          <note n="0bcaac3f">
            Interpellation 2006/07:365
          </note>
          <note n="22d512ef">
            Interpellation 2006/07:365 Intäkter från trängselskatt och demokrati
          </note>
          <note n="5cae988a">
            Interpellationen kommer att besvaras tisdagen den 27 mars 2007.
          </note>
          <note n="e45c633c">
            Dag Ekman
          </note>
          <note n="63d22806">
            Interpellation 2006/07:377
          </note>
          <note n="7e19b68e">
            Interpellation 2006/07:377 Försämringar i skolan
          </note>
          <note n="53e94614">
            Interpellationen kommer att besvaras måndagen den 26 mars 2007.
          </note>
          <note n="343cebe2">
            Jan Björklund
          </note>
          <note n="023abe69">
            Interpellation 2006/07:378
          </note>
          <note n="cc26e416">
            Interpellation 2006/07:378 Situationen i Irak
          </note>
          <note n="82c91564">
            Interpellationen kommer att besvaras måndagen den 16 april 2007.
          </note>
          <note n="b1f0fe80">
            Carl Bildt
          </note>
          <note n="2f708cb5">
            Interpellation 2006/07:383
          </note>
          <note n="5755c02d">
            Interpellation 2006/07:383 Besked om kollektivtrafiken
          </note>
          <note n="5cae988a">
            Interpellationen kommer att besvaras tisdagen den 27 mars 2007.
          </note>
          <note n="2402b841">
            Margareta Gårdmark Nylén
          </note>
          <note n="832777c3">
            Interpellation 2006/07:387
          </note>
          <note n="f9d747e3">
            Interpellation 2006/07:387 Nedläggning av Svensk Kassaservice
          </note>
          <note n="5cae988a">
            Interpellationen kommer att besvaras tisdagen den 27 mars 2007.
          </note>
          <note n="2402b841">
            Margareta Gårdmark Nylén
          </note>
          <note n="82f8539c">
            6 § Svar på interpellation 2006/07:323 om etikarbetet i regeringen
          </note>
          <note type="speaker" n="b98dc6a6">
            Anf. 54 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-26" n="baaa1a3b">
            <seg n="4eb79a71">
              Herr talman! Peter Hultqvist har frågat mig om jag avser att
              vidta några åtgärder med anledning av utrikesministerns optionsaffärer
              och ägande mot bakgrund av det regeringsbeslut som fattades den
              10 mars 1994. Peter Hultqvist har vidare frågat mig om jag avser
              att ta initiativ till förnyade etiska riktlinjer för den nu sittande
              regeringen.
            </seg>
            <seg n="84aa02cb">
              I Regeringskansliet finns etiska riktlinjer utfärdade av förvaltningschefen
              som gäller samtliga i Regeringskansliet. Vidare tillämpar regeringen
              i allt väsentligt den ordning om statsrådens redovisning av finansiella
              instrument som tillämpades av den förra regeringen. Några andra
              särskilda åtgärder avser jag inte att vidta.
            </seg>
            <seg n="16fc1917">
              Jag har i tidigare svar på frågor här i riksdagen svarat att
              regeringens utgångspunkt för arbetet är gällande lagar och regler.
              Statsråds privata engagemang regleras i detta avseende i förvaltningslagens
              bestämmelse om jäv. Denna tillämpas och ska tillämpas som grund
              för dessa bedömningar. Detta är det svar som gäller även i dag.
            </seg>
            <seg n="cfeb37a5">
              I övrigt får jag hänvisa till den granskning som konstitutionsutskottet
              gör i dessa frågor.
            </seg>
          </u>
          <note type="speaker" n="c6fda0bc">
            Anf. 55 PETER HULTQVIST (s):
          </note>
          <u who="peter_hultqvist_c9866b" xml:id="i-e92d86666c5bea47-0" n="7709183e" next="i-a346bb0a77000076-0">
            <seg n="fa3103fa">
              Herr talman! Jag får börja med att tacka för svaret. Jag får
              också hälsa Fredrik Reinfeldt välkommen till sin första interpellationsdebatt
              i riksdagen sedan han inträdde i rollen som statsminister.
            </seg>
          </u>
          <note n="b9f75221">
            Den 10 mars 1994 antog den dåvarande borgerliga regeringen under
            ledning av dåvarande statsminister Carl Bildt riktlinjer för etikfrågor
            i regeringsarbetet. Den kommitté som leddes av statsrådet Reidunn
            Laurén föreslog en uppgiftsskyldighet gentemot statsministern
            och statsråden å de utnämnda statsrådens sida. Uppgifterna ska
            i vissa avseenden belysa uppgiftslämnarnas ekonomiska och andra
            personliga förhållanden, förmögenhetsförhållanden, styrelseuppdrag
            och andra liknande bindningar utanför regeringsarbetet.
          </note>
          <u who="peter_hultqvist_c9866b" xml:id="i-a346bb0a77000076-0" n="7709183e" prev="i-e92d86666c5bea47-0">
            <seg n="51bf3b6b">
              I sitt beslut sade regeringen så här: Detta är ingen nyhet eftersom
              statsministern i varje regeringsbildning och andra fall då nya
              statsråd utses förhör sig med tilltänkta kandidater i frågor av
              nu aktuellt slag.
            </seg>
            <seg n="4ec54694">
              I samband med regeringsbildning är det statsministern som har
              det yttersta ansvaret för att bilda sig en uppfattning om hur
              en tilltänkt ministers bakgrund kan påverka rollen som minister.
              Därför är just formuleringen andra liknande bindningar en intressant
              formulering.
            </seg>
            <seg n="ad7f724a">
              Frågan är: Vad visste statsministern om den nuvarande utrikesministerns
              ägande, styrelseuppdrag och engagemang i Lundin Petroleum? Ställde
              sig statsministern någon gång frågan om det kunde påverka utrikesministerns
              ställning och oväld eller synen på svensk utrikespolitik?
            </seg>
            <seg n="86d6eded">
              Hur komplicerat ett samband kan vara, eftersom det många år senare
              kan ge upphov till ifrågasättande, visar ett exempel som det här.
              Nuvarande utrikesministern blev i maj 2000 styrelseledamot i dåvarande
              Lundin Oil. Företaget var då engagerat i något som kallas för
              Block 5 A i Sudan. Lundin Oil köptes upp av ett kanadensiskt företag
              som heter Talisman. Talismans verksamhet i Block 5 A pekades senare
              ut i en rapport i kanadensiska UD för att ha direkta kopplingar
              till att pengar går från olja till militär. Hur rena händer hade
              Lundin Oil i det här sammanhanget och hur rena händer har den
              nuvarande utrikesministern?
            </seg>
            <seg n="0b8c6aa2">
              Jag har kanadensiska UD:s rapport här. Redan här tycker jag att
              situationen känns olustig ur etiskt perspektiv.
            </seg>
            <seg n="b4019fd1">
              Sedan finns det en fortsättning. Nuvarande utrikesministern finns
              fortsättningsvis med i det som blev Lundin Petroleums styrelse
              med inriktning på att borra efter olja i Block 5 B. Det sker i
              samarbete med Sudapet, som ägs av sudanesiska staten. Pengar går
              från bolaget till statsbudgeten och fördelas bland annat till
              militären. I en rad internationella rapporter har den sudanesiska
              militären kritiserats för brutalitet och ohyggliga våldsdåd.
            </seg>
            <seg n="31eb4388">
              Är det här en lämplig intressekoppling för en blivande utrikesminister?
              Som regeringsbildare har du det yttersta ansvaret för dina statsråds
              tidigare ageranden och intressekopplingar, och det här har direkt
              bäring på de etikregler och riktlinjer för etikfrågor som regeringen
              Bildt antog tidigare.
            </seg>
            <seg n="2fab97d7">
              I förrgår kom en FN-kommission om mänskliga rättigheter med uppgifter
              om grova krigsbrott, mord och massvåldtäkter i Sudan.
            </seg>
            <seg n="24b17c5c">
              Hur stämmer Carl Bildts tidigare engagemang med regeln att ett
              statsråd bör välja sådana former för placering av förmögenheter,
              tillgångar och förvaltning av dem att han eller hon i möjligaste
              mån undviker intressekonflikter och jävsituationer? Vad drar du
              för slutsatser av detta? Håller det att bara säga att du inte
              tänker göra någonting? Var går egentligen gränsen?
            </seg>
          </u>
          <note type="speaker" n="4a793409">
            Anf. 56 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-e3d058398214cfc6-0" n="237362e6">
            <seg n="394ee07c">
              Herr talman! Det är riktigt, som Peter Hultqvist pekar på, att
              etikreglerna antogs av den förra borgerliga regeringen under Carl
              Bildts ledning.
            </seg>
            <seg n="1993bcd7">
              Jag vill också dra mig till minnes de många debatter som har
              förts i den här kammaren också under den tid som nuvarande regeringskonstellation
              var i opposition. Då påpekade man ständigt hur viktigt det var
              att statsråd hade en oavhängig ställning och inte hade bindningar
              som på något sätt kunde visa att ämbetet och statsrådets auktoritet
              kunde ifrågasättas på något sätt.
            </seg>
            <seg n="586223e3">
              Om man pekar på det aktuella fallet just med utrikesministern
              så kan man säga att det stadiet redan har passerats. Det är inte
              bara så att det är en irriterad opposition som gör en politisk
              poäng, som statsministern bland annat har sagt här ibland i kammaren
              när han har fått frågan. Det finns också en ganska massiv och
              bred kritik i det svenska samhället, inte minst från den borgerliga
              pressen. Man har pekat på olämpligheten i de kopplingar som har
              funnits med utrikesministerns affärer och de medel som han fortfarande
              förfogar över.
            </seg>
            <seg n="01b54574">
              Det som statsministern pekar på i sitt svar är riktigt; lagar
              och sådant ska följas. Men det finns också någonting i utredningen
              som ligger till grund för just statsråds kopplingar till ekonomiska
              förhållanden och så vidare. Jag vill erinra om vad som har sagts
              under den förra mandatperioden, inte minst i KU. Statsministerns
              partivänner i KU påpekade att det inte är bara lagar och regler
              som gäller beträffande statsråd, utan det finns också någonting
              som heter säkerhetsavstånd. Ett statsråd ska aldrig befinna sig
              i närheten av någonting som kan betraktas på så sätt att hans
              ämbete eller auktoriteten i utövandet av ämbetet kan ifrågasättas.
              Jag vänder mig direkt till statsministern och säger att i det
              här fallet, när det gäller utrikesministern, finns absolut inte
              de säkerhetsavstånden.
            </seg>
            <seg n="9d2c3dd0">
              Jag förstår att det här är besvärande för statsministern i allra
              högsta grad, för Carl Bildt är inte vem som helst. Han är en av
              dina företrädare som partiledare i Moderata samlingspartiet. Han
              äger ett starkt stöd inte minst ute bland de så kallade gamla
              moderaterna. Ni betraktar er ju som de nya moderaterna. Det har
              visat sig, och jag förstår att det inte är så lätt att ta itu
              med det här.
            </seg>
            <seg n="33cc4503">
              Den debatt som har förts har naturligtvis skadat utrikesministern.
              Men den har också skadat Sveriges anseende och när det gäller
              på vilket sätt man hanterar sådana här frågor. Kan man inte kan
              dra en gräns här och bestämma var den ska gå någonstans? Det är
              riktigt att KU ska titta på det här så småningom, som också sägs.
              Men jag tycker att det också skulle ha krävts ett agerande tidigare
              från den som är regeringsbildare i ett sådant här fall. Annars
              kan man fundera på var nästa gräns går för säkerhetsdelen.
            </seg>
            <seg n="9c8412dd">
              Man kan ju inte lagstifta om allting som ett statsråd ska göra
              och inte göra. Det måste också finnas någon etisk och moralisk
              nivå där man gör en bedömning av om detta är lämpligt eller icke
              lämpligt. Om man kommer fram till att det är olämpligt så bör
              man vidta någon åtgärd.
            </seg>
            <seg n="2bfcc302">
              Carl Bildt själv har svarat ganska raljant, inte minst i denna
              kammare, och hänvisat och skrivit dem som har ställt frågor på
              näsan på ett sätt som jag ibland har tyckt varit lite beklämmande.
              Han har tyckt att det här inte är någonting. Men, som sagt det
              är inte bara en irriterad opposition som säger det här utan det
              finns breda lager i det svenska samhället som tycker att detta
              är uppseendeväckande. Därför tycker jag att det vore smakligt
              om statsministern tog frågan på allvar och även var beredd att
              göra någonting åt den.
            </seg>
          </u>
          <note type="speaker" n="225bb451">
            Anf. 57 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-27" n="baaa1a3b">
            <seg n="18ce308c">
              Herr talman! När det gäller det regelverk som Peter Hultqvist
              hänvisar till har vi försökt se om det verkligen var ett beslut
              som fattades 1994. Jag ska inte göra det till huvudnummer, men
              vi har inte riktigt kunnat hitta något sådant. Däremot har vi
              hittat en skrivelse av Göran Persson som lades fram till riksdagen
              den 28 november 1996. Den heter Intressekonflikter för statsråd
              , och den bygger mycket på den promemoria som Peter Hultqvist
              hänvisar till.
            </seg>
            <seg n="59fa3852">
              När man ser över vad det är man försöker fånga i skrivelsen om
              intressekonflikter för statsråd är det tydligt att det är det
              agerande som någon har under sin tid som statsråd. Det finns hinder
              för att handla med optioner eller för att ikläda sig olika typer
              av uppdrag som gör att ens ställning som statsråd ifrågasätts.
              Bekymret gäller alltså i hög grad vad ett statsråd har för rättigheter
              under statsrådsutövning och vad det är för intressen som man då
              ska beakta.
            </seg>
            <seg n="13e73c32">
              Jag var fullt medveten om att Carl Bildt var en för svensk del
              mycket ovanlig rekrytering i och med att det var en person med
              lång, gedigen politisk erfarenhet. Det är en mycket uppburen person
              i svensk politik som efter att ha lämnat svensk politik och i
              kraft av sitt djupa kunnande och breda kontaktnät över världen
              har kommit in i en lång rad styrelser och sammanhang. Grunden
              för detta har varit att han har djupa kunskaper bland annat i
              utrikespolitik.
            </seg>
            <seg n="a1a40e41">
              När jag bad honom komma tillbaka till svensk politik gjorde han
              konstaterandet: Då vill jag bara göra klart att jag har en hel
              del åtaganden som jag måste lämna innan jag kan inträda i rollen
              som utrikesminister. Det handlar om att lämna styrelseuppdrag,
              att avveckla en del av sitt ägande och att lägga ut annan del
              av sitt ägande i förvaltning skild från sig själv på ungefär det
              sätt som beskrivs ska gälla för statsråd.
            </seg>
            <seg n="0a61fdc0">
              Det man möjligen kan diskutera är hur mycket av detta som det
              är mänskligt möjligt att hinna med direkt, givet den extremt korta
              tid för statsrådstillträde som i realiteten gäller i Sverige.
              Det är kort tid för regeringsbildning i Sverige. Vi kan jämföra
              med andra länder där man har bildat regeringen; där tar man ofta
              flera månader på sig. Vi har ett par veckor.
            </seg>
            <seg n="3de98bce">
              I realiteten är det också så att i slutet av denna regeringsbildning
              väntar man med att tillfråga statsråd som kan komma i fråga. Det
              gör man av det enkla skälet att man försöker styra så att det
              inte blir medierna som tillsätter eller avsätter. Det får bli
              en kontrollerad process där man ställer frågan till en person
              som faktiskt får tänka själv och fråga sin familj, vilket är svårare
              att göra när man får läsa om det i Aftonbladet än om man får frågan
              direkt från regeringsbildaren.
            </seg>
            <seg n="d3eb0424">
              Allt det där gör att det blir väldigt komprimerat i tid. För
              Carl Bildt betydde denna korta tid och det faktum att han tackade
              ja att det var flera styrelseuppdrag som skulle lämnas och ägande
              som skulle avvecklas. I ett fall som har uppmärksammats och som
              han själv har svarat för gällde det också optioner ersättning
              han hade fått för ett av sina styrelseuppdrag som inte var möjliga
              att sälja förrän först senare.
            </seg>
            <seg n="4cae274f">
              Detta är en ovanlig rekrytering. De här åtgärderna krävdes innan
              Carl Bildt kunde inträda i sitt uppdrag. Men det kan inte från
              mina utgångspunkter röras ihop med dokument och beskrivningar
              som försöker göra gällande att detta skulle ha påverkat Carl Bildt
              i rollen som utrikesminister. Det är det som alla dessa jävsdiskussioner
              och andra intressekonfliktsdiskussioner tar sikte på.
            </seg>
            <seg n="6bfbb699">
              Tills den dag jag får något på bordet eller beskrivet för mig
              som verkligen skulle kunna belägga att detta har varit fallet
              så tycker jag att det är fel att hänvisa till de här reglerna.
              Det är inte det det här har handlat om. Det är snarare hur vi
              med en ovanlig rekrytering fick på plats en ovanligt skicklig
              utrikesminister. Det stod jag för då, och det står jag för i dag.
            </seg>
          </u>
          <note type="speaker" n="cde920c5">
            Anf. 58 PETER HULTQVIST (s):
          </note>
          <u who="peter_hultqvist_c9866b" xml:id="i-720adc608e94d803-0" n="7709183e">
            <seg n="9ba06159">
              Herr talman! Statsministern hänvisar till att han hade letat
              efter riktlinjerna. Jag kan bara konstatera att det ordagrant
              står så här i den handling jag har: Sedan en arbetsgrupp i allmän
              beredning den 10 mars 1994 redovisat sitt arbete har regeringen
              funnit anledning att göra följande kommentarer som vägledning
              för statsråd vid bedömningen av etiska frågor i regeringsarbetet.
            </seg>
            <seg n="7d8715ad">
              Sedan har regeringen behandlat frågan och producerat ett antal
              sidor med kommentarer. Det är dem jag har hänvisat till i min
              interpellation.
            </seg>
            <seg n="7037a323">
              Egentligen tycker jag att statsministern försöker glida undan
              det som är grundproblematiken här, nämligen sambanden mellan den
              nuvarande utrikesministerns tidigare verksamhet med intressekopplingar,
              erfarenheter och den påverkan på den bild man får av utrikesministerns
              agerande i sin nya position.
            </seg>
            <seg n="12b90956">
              I de här regelverken, som regeringen behandlade den 10 mars 1994,
              och som sedan har utvecklats av regeringar som har suttit senare
              står det så här: Regelverken är avsedda att skydda statsrådens
              integritet och vidmakthålla deras opartiskhet samt därmed slå
              vakt om riksdagens och allmänhetens tilltro till regeringens ledamöter.
            </seg>
            <seg n="1e5811b6">
              Det här är en riktig och vällovlig ambition som alla måste kunna
              ställa upp på. Men när en blivande utrikesminister en gång har
              engagerat sig i ett mycket kontroversiellt oljeföretag som Lundin
              Petroleum får man senare räkna med ifrågasättande när han återinträder
              i offentlig tjänst.
            </seg>
            <seg n="5257c228">
              Ta bara en sådan här fråga: Sveriges nuvarande regering har hittills
              inte klarat av beteckna det som sker i Sudan som folkmord. Varför?
              Det gjorde U.S. House of Representatives och U.S. Senate den 22
              juli 2004. International Crisis Group, som leds av erfarna regeringschefer
              och statsmän, har krävt sanktioner mot Sudan. I Sverige håller
              man en lägre profil. Tonläget är svalare. Skuggan från utrikesministerns
              tidigare engagemang i Lundin Petroleum lever kvar.
            </seg>
            <seg n="8556c78a">
              Är det inte dags att se över regelverken? Just frågan om före
              detta politiker som har trätt in i exempelvis affärslivet och
              sedan kommer tillbaka kräver faktiskt en del tankemöda. Det påverkar
              människors uppfattning om politik och intressekopplingar, och
              det kan dessutom påverka de politiska beslutens inriktning. Vi
              får en bild av makteliter som växer ihop. Politiskt kapital växlas
              då in i mer materiell och lätträknad valuta, det vill säga pengar,
              när man kliver från politiken till näringslivet.
            </seg>
            <seg n="fe32f1df">
              När Sverige har en utrikesminister som tidigare fungerat som
              dörröppnare, medverkat vid möten med Sudans statsledning i syfte
              att Lundin Petroleum ska få borra efter olja, och ställt politisk
              kompetens och prestige till förfogande för detta företag kan det
              inte viftas bort. Det finns andra företag att engagera sig i där
              man inte förbrukar politiskt kapital och inte behöver bli ifrågasatt.
              Ashley Heppenstall var president i Lundin Petroleum. Han kommenterade
              det här avtalet om Block 5, som har varit mycket uppmärksammat,
              med att säga: We have an excellent relationship with Sudan.
            </seg>
            <seg n="70b71264">
              Då satt Carl Bildt i styrelsen för företaget. Nu finns det FN-kritik
              och en massa kritik mot Sudan. Man pekar på kopplingen mellan
              olja och militär.
            </seg>
            <seg n="0397f6b8">
              Det går inte att tänka bort vad som har varit i historien när
              man bedömer en person som ska tillsättas som minister. Det går
              inte att blunda för det förflutnas betydelse.
            </seg>
            <seg n="8932756c">
              Är det inte dags att även titta på den här frågan när det gäller
              etikregler? Kanske skulle Fredrik Reinfeldt kunna ta ett initiativ.
              Det skulle åtminstone vara ett försök att reda ut den situation
              som skapats. Det här med kopplingar där man går från näringsliv
              till politik är tydligen någonting som har blivit vanligare, och
              det blir kanske allt vanligare i framtiden.
            </seg>
          </u>
          <note type="speaker" n="e603ac59">
            Anf. 59 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-e3d058398214cfc6-1" n="237362e6">
            <seg n="774f4dc2">
              Herr talman! Jag vill tacka statsministern för genomgången av
              själva turordningen när utrikesministern utsågs. Jag förmodar,
              och jag har ingen anledning att tro någonting annat heller, att
              ni gjorde bedömningen att det inte förelåg några olagligheter
              när statsministern diskuterade med den blivande utrikesministern
              om de åtagande som fanns. Jag skulle vara intresserad av att veta
              om ni någonsin diskuterade det berömda så kallade säkerhetsavstånd
              som ni drev så intensivt under den förra mandatperioden. Kom ni
              fram till att det fanns en risk att Carl Bildt låg inom det så
              kallade säkerhetsavståndet?
            </seg>
            <seg n="fd9ce4a4">
              Jag vet att det är en kort regeringsbildning. Det kan väl äga
              sin riktighet att det kan vara svårt att avveckla allting på väldigt
              kort tid. Men sanningen är väl den, statsministern, att det vid
              utnämningen hade gått att säga att den blivande utrikesministern
              hade en hel del åtaganden som var olämpliga och att dessa skulle
              avvecklas så fort som det över huvud taget var möjligt. Sanningen
              i det här fallet är ju att den diskussionen inte kom upp över
              huvud taget förrän medierna började rapportera om vilka åtaganden
              som utrikesministern hade och de kopplingar som fanns.
            </seg>
            <seg n="1d662bf4">
              För den står lite vid sidan av och ser det här framstår det väl
              som ganska tydligt att utrikesministern har lånat ut sitt namn
              till en verksamhet, fått väldigt bra betalt för det och inte varit
              speciellt noggrann med var namnet har funnits någonstans. Huvudsaken
              har varit att det har gett pengar. Jag tycker att hela förloppet
              verkar väldigt girigt från utrikesministerns sida. Det är det
              som gör att den här affären blir så plump. Det gör att det finns
              ett brett och massivt stöd även långt ute i den borgerliga pressen,
              och i den blåa pressen också. De tycker att det här är chikanerande
              för ämbetet i sig.
            </seg>
            <seg n="97fdf272">
              Jag skulle vilja ha svar på frågorna om säkerhetsavståndet och
              varför statsministern inte gick ut och sade att det här skulle
              avvecklas när ni ändå var så medvetna om vad som förelåg. Jag
              förstår att ni måste ha förstått att det fanns problem i den här
              bilden.
            </seg>
          </u>
          <note type="speaker" n="3c0d6fb4">
            Anf. 60 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-28" n="baaa1a3b">
            <seg n="76bdae89">
              Herr talman! Jag har redogjort för de kopplingar som finns till
              etikregler och diskussioner och hur de är ämnade att lägga grund
              för hur man ska agera under sin tid som statsråd, vilket dessa
              regelverk huvudsakligen inriktar sig mot. Sedan har jag redogjort
              för, i det här fallet, en ovanlig rekrytering och övergången från
              annan verksamhet in i politiken. Jag tycker att det har hedrat
              precis hur de här regelverken är utformade.
            </seg>
            <seg n="d08dbe0d">
              Då finns det en del ifrågasättanden som egentligen baserar sig
              på andra typer av ställningstaganden. Det kan vara intressant
              att föra en sådan samhällsdebatt. Med det här synsättet skulle
              vi vara kraftigt underkända på grund av det vi har gjort före
              det att vi träder in i politiken. Det är ett nytt synsätt som
              i realiteten kommer att göra politiken än mer kliniskt ren på
              annat än det som utanför det här huset kallas för politiska broilrar,
              människor som i realiteten aldrig har gjort någonting annat än
              suttit på sammanträden. Jag ser att flera pekar på mig här för
              att visa vem som i så fall kan vara ett exempel på detta. Då får
              ni väl akta er för att ni får fler som jag.
            </seg>
            <seg n="c7873c1f">
              I realiteten ska man akta sig för att ropa på ett sådant politiskt
              system. Det är inte så att den breda stora förankringen präglar
              svenskt partipolitiskt liv. Om vi i realiteten agerar för att
              stänga ännu fler dörrar och underkänner alla som kommer med annan
              typ av kompetens utifrån med ett allmänt brett misstänkliggörande
              kommer de helt enkelt aldrig att vilja ta steget. De bryter inte
              mot några regler. Det är bara det här allmänna breda misstänkliggörandet
              på grund av att vi inte vet exakt vad de har gjort. Vi har inte
              fått redogörelser för hur de vaknar varenda morgon, vad de har
              sagt och vad de har tyckt. Så kan vi hålla på med väldigt många
              människor. Vi får en helt annan typ av politisk kultur i Sverige.
            </seg>
            <seg n="1460137b">
              Dessutom kan vi göra precis som Peter Hultqvist gör, nämligen
              säga att man har varit engagerad i fel företag. Carl Bildt redogjorde
              för sin tid i Lundin Oil i ett tidigare svar här. Jag vill även
              varna för det synsättet. Visst finns det ett och annat företag
              som förtjänar kritik, men jag skulle vilja se den lista på företag
              som man vid ett morgonmöte mellan Vänsterpartiet, Miljöpartiet
              och Socialdemokraterna anser oacceptabelt att ha kontakt med.
              Det blir inte många kvar. Jag tror att man bara får vara kvar
              i A-lotteriet eller något sådant, resten är kört. Det är precis
              så det kommer att bli. Till slut får man inte ta i någonting.
              Det är alltid någon som har hört att någon gjorde något fel någon
              gång eller att det sades på något möte. Vi får en helt annan kultur
              om vi accepterar det synsättet. Vi får en beröringsskräck. Man
              får inte ha kopplingar till någonting.
            </seg>
            <seg n="142a14b0">
              Det viktiga, återigen, är att säkerställa att det inte finns
              den typen av intressen som styr en när man utövar sitt statsrådskap,
              och där kommer något väldigt intressant. Mitt i den här referensen
              gjorde Peter Hultqvist helt plötsligt en folkmordsreferens när
              det gäller Darfur. Det är en enig regering som har lagt fram en
              utrikesdeklaration där den beskrivningen inte finns. Jag förstår
              inte hur det kan kopplas till ett enskilt statsråd. Vi har ett
              kollektivt beslutsfattande i Sverige. Vi lägger fram den här utrikesdeklarationen
              tillsammans.
            </seg>
            <seg n="e3030292">
              Man kan diskutera olika delar av världen. Jag har lyssnat på
              representanter från många håll i världen, det gäller Ukraina,
              händelser i Armenien och annat, som alla vill ha folkmordsstatus
              på händelser i vår historia. Det pågår stora diskussioner om vad
              som ska betraktas som folkmord. Varför? Ja, av det enkla skälet
              att vi vill vara försiktiga med ett begrepp som huvudsakligen
              har kommit till för att beskriva Förintelsen och dess ohyggliga
              historiska konsekvenser. Man får vara lite försiktig när man börjar
              göra referenser till annat som jämställs med detta. Ibland behöver
              världen ta tid på sig för att konstatera om det har handlat om
              folkmord eller inte. Och jag vill bara påpeka att har det gjort
              det kan vi inte ha kontakt med den typen av regimer som står ansvariga
              för det. Då kan vi inte låta Jan Eliasson sitta nere i Sudan och
              försöka förhandla fram en demokratiskt mer riktig hantering.
            </seg>
            <seg n="bdf4273b">
              På det sättet har det visst haft betydelse att vi försöker använda
              det språkbruk som finns inom FN där FN tittar på hur detta begrepp
              ska användas. Det är riktigt att det inte används på det sättet
              i USA, men det hör inte hemma här.
            </seg>
            <seg n="339130eb">
              Detta är regeringens bedömning och har inte handlat om ett enskilt
              statsråd.
            </seg>
          </u>
          <note type="speaker" n="be5d6a4d">
            Anf. 61 PETER HULTQVIST (s):
          </note>
          <u who="peter_hultqvist_c9866b" xml:id="i-720adc608e94d803-1" n="7709183e">
            <seg n="f8100c00">
              Herr talman! Det var inte ens en gång roligt, statsministern,
              det här med att det slutar med A-lotteriet. Det är inte särskilt
              många företag som borrar efter olja i Sudan under de här omständigheterna
              och under de här premisserna.
            </seg>
            <seg n="8ec0d92b">
              Det finns någonting som heter omdöme också. Och det finns någonting
              som heter etik också i affärslivet. Varför drar sig ABB och Siemens
              ur Sudan, medan Lundin Petroleum är kvar? Man kan ställa sig den
              frågan. Vad jag har förstått tycker ABB och Siemens att det börjar
              bli lite väl mycket där nere. De följer också de uppmaningar som
              kommer från International Crisis Group.
            </seg>
            <seg n="9f01ee9e">
              Jan Eliasson har inte tjänat några pengar på den här konflikten.
              Han har ett FN-uppdrag. Jag citerade också FN:s syn på situationen
              i Sudan. Det kom en rapport i förrgår som jag förstår att även
              statsministern väl känner till.
            </seg>
            <seg n="3e854396">
              Det här handlar om omdöme. Jag tror inte att det är särskilt
              vanligt i affärslivet att man satsar i projekt och företag och
              borrar efter olja där oljan har kopplingar till ett statligt bolag
              som transporterar pengar till en statsbudget som går till militären.
              Dessutom rör man sig i en miljö med en mycket brutal diktatur.
              Det här är inget vanligt europeiskt land eller ett land under
              normala förhållanden. Det här är en brutal hård diktatur som ständigt
              är under analys och ständigt är under press från det internationella
              samfundet. Det här visar alltså att det finns samband som man
              måste titta på i också en blivande ministers förflutna. Hur kan
              det påverka ministerrollen?
            </seg>
            <seg n="7a6399fc">
              Frågan varför det bara står 14 rader i utrikesdeklarationen i
              lite nedtonad form om Sudan är relevant att ställa. Så ser det
              ut. 14 rader handlar det om, i en så stor fråga.
            </seg>
            <seg n="a4e2ca27">
              Sedan har vi då en utrikesminister som är tongivande i regeringen,
              oavsett hur ni har det med kollektiva beslut det förutsätter jag
              att ni har. Han är hur som helst tongivande på detta område, och
              det skulle förvåna mig oerhört mycket om regeringen skulle göra
              något annat än utrikesministern.
            </seg>
          </u>
          <note type="speaker" n="b9125331">
            Anf. 62 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-29" n="baaa1a3b">
            <seg n="3c3354d7">
              Herr talman! Den här diskussionen är inte alls ointressant. Vi
              har ofta påpekat att det är viktigt, detta med säkerhetsavstånd,
              när man lämnar politiken och går till kommersiella intressen.
              Det är någonting som kanske skulle ha varit aktuellt att diskutera
              i en hel del fall. Jag noterade Sven-Erik Österbergs väldigt raljanta
              ton om hur Carl Bildt har arbetat men noterar samtidigt att den
              avgående partiordföranden inom socialdemokratin i olika medier
              säger att han nu ska göra som Carl Bildt. Vi får väl se vad som
              följer.
            </seg>
            <seg n="06b232ea">
              Det är naturligtvis viktigt att kunna föra diskussionen om säkerhetsavstånd.
              Men det var väldigt viktigt för mig att utifrån det regelverk
              som har hänvisats till i den här interpellationsdebatten ställa
              mig frågan: Kommer det att nämnas någonting som ställer i fråga
              att Carl Bildt som utrikesminister har ändrat eller fattat ett
              beslut som går på tvärs med det regelverk som här hänvisas till?
              Och jag kan konstatera att något sådant inte finns.
            </seg>
            <seg n="e461227e">
              Det hänvisas till utrikesdeklarationen och att det är för få
              rader om Sudan. Ja, ansvaret faller i så fall tungt på mig, eftersom
              det är jag som ytterst har suttit i den förhandling och diskussion
              som ledde fram till hur utrikesdeklarationen formulerades. Ja,
              den lästes upp av Carl Bildt, men det är ett kollektivt beslutsfattande,
              som jag har huvudansvaret för i regeringen, som lade fram den
              här utrikesdeklarationen. Det faller inte på ett enskilt statsråd.
            </seg>
            <seg n="2bed029f">
              För mig blir slutsatsen att även om det var en ovanlig rekrytering
              och det är en viktig diskussion så finns det inte i sak någonting
              som skulle kunna ligga till grund för en annan bedömning än att
              Carl Bildt kan vara en bra utrikesminister. Det finns bara ett
              brett misstänkliggörande med lite olika utgångspunkter.
            </seg>
          </u>
          <note n="27dd7ea0">
            Överläggningen var härmed avslutad.
          </note>
          <note n="c51d0935">
            7 § Svar på interpellation 2006/07:354 om interpellationsinstrumentet
            som en del av kontrollmakten
          </note>
          <note type="speaker" n="17894b38">
            Anf. 63 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-30" n="baaa1a3b">
            <seg n="cc4f04ef">
              Herr talman! Berit Andnor har frågat mig dels om motiven till
              att jag överlämnat alla tio interpellationer som ställts till
              mig till andra statsråd, dels om jag även i fortsättningen kommer
              att undvika att själv svara på de interpellationer jag får från
              riksdagsledamöter.
            </seg>
            <seg n="27503cad">
              Den sistnämnda av dessa frågor ger jag svar på genom att jag
              här i dag kan vara närvarande i kammaren för att besvara interpellationer.
              Handlingen som sådan gör alltså att Berit Andnors oro i den delen
              kan skingras. Jag besvarar interpellationer.
            </seg>
            <seg n="1e63eec6">
              Jag vill samtidigt slå fast att själva grunden till interpellationsinstrumentet
              inte är att vissa statsråd ska infinna sig i kammaren, utan att
              riksdagen ska ges en möjlighet att få svar från regeringen på
              sina frågor.
            </seg>
            <seg n="0ab133df">
              Genom statsrådens svar på interpellationer från riksdagens ledamöter
              får riksdagen underlag för sin granskning av regeringen. Svaren
              i sin tur är inte något som statsrådet enskilt står för, utan
              är föremål för beredning och samråd inom regeringen. Detta sker
              på precis samma sätt som inför regeringens beslut.
            </seg>
            <seg n="8bc02a5d">
              Det svenska politiska systemet fungerar just så. Regeringen svarar
              kollektivt och gemensamt för politiken. Mot denna bakgrund är
              det inte av huvudsakligt intresse vilket statsråd som besvarar
              en interpellation. Svaret som sådant står hela regeringen bakom.
              Det finns inte en politisk uppfattning per statsråd, utan en gemensam
              för hela regeringen.
            </seg>
            <seg n="0a278891">
              För riksdagens möjlighet att utöva sin kontroll av regeringen
              med statsministern som svarande anordnas därtill statsministerns
              frågestund. Därmed ges riksdagens ledamöter en speciell möjlighet
              att återkommande ställa frågor till statsministern om regeringens
              arbete.
            </seg>
            <seg n="80a73f2d">
              Jag kan försäkra Berit Andnor och övriga ledamöter av denna kammare
              om att regeringen alltid kommer att ge utrymme för meningsutbyten.
              Oavsett vilket statsråd som för stunden besvarar en interpellation
              eller fråga kan jag också försäkra er om att det är ett svar som
              hela regeringen står bakom. Vi är en regering, vi arbetar som
              en regering och vi svarar som en regering.
            </seg>
          </u>
          <note type="speaker" n="158191fe">
            Anf. 64 BERIT ANDNOR (s):
          </note>
          <u who="berit_andnor_e7c6b5" xml:id="i-089f67d7af111f79-0" n="50eac6a9">
            <seg n="7c234386">
              Herr talman! Anledningen till min interpellation var den oro
              som jag kände mot bakgrund av det svar som jag fick av statsministern
              på frågestunden. Jag tyckte att det var ett mycket märkligt svar.
              Det var en lätt raljerande, ifrågasättande ton som statsministern
              använde sig av. Det tyckte jag var märkligt, eftersom jag har
              utgått ifrån att vi alla, riksdagsledamöter i denna kammare och
              statsråd, vill slå vakt om den arena för aktuell politisk debatt
              som riksdagen utgör och att det självfallet också måste finnas
              ett uppriktigt intresse även från regeringens sida av att riksdagens
              ledamöter fullt ut kan utföra det uppdrag som vi har.
            </seg>
            <seg n="07633af0">
              Interpellationer är ju ett av de mycket viktiga instrument som
              vi har för kontroll av regeringen. Det är ett medel för att få
              till stånd en redovisning av de skäl till beslut som regeringen
              har men också de underlåtenheter som kan finnas.
            </seg>
            <seg n="eff1d68c">
              Jag tycker att det är glädjande att det svar som jag nu har fått
              är mycket mer balanserat till sitt innehåll och också helt annorlunda
              till sin karaktär. Kan man då tolka det på det sättet att det
              här är ett svar som hela regeringen står bakom, och att svaret
              vid frågestunden var Fredrik Reinfeldts alldeles eget svar?
            </seg>
            <seg n="eba22db4">
              I svaret hänvisas också till statsministerns frågestund som en
              del av kontrollmakten. Det känns ju också märkligt med tanke på
              att interpellationen i sin tur är en följd av just att statsministern
              gav ett utomordentligt klent svar på den fråga jag ställde.
            </seg>
            <seg n="bab9466d">
              Jag väljer att tolka det här svaret på det sättet att statsministern
              i fortsättningen tänker ge mer sakligt inriktade svar på frågestunden
              i stället för personligt polemiska svar utan egentligt innehåll.
            </seg>
            <seg n="2b18e14d">
              Men frågan kvarstår. Varför väljer statsministern att låta fackministrarna
              svara på frågor som rör regeringens inre arbete? Är det inte regeringsbildarens
              ansvar att ge ett särskilt stöd åt de kvinnliga statsråd som blir
              utsatta för press och hot om avgång? Är det inte regeringsbildarens
              ansvar att svara på om han har fått nödvändig information från
              sina statsråd? Och är det inte statsministerns ansvar att se till
              att beredningen av regeringens förslag följer de krav som ställs
              i regeringsformen?
            </seg>
            <seg n="735a1147">
              Oro känner jag också över att statsministern tonar ned sin egen
              roll i regeringen i det här svaret. Det spelar ingen roll, säger
              statsministern, vem av statsråden som svarar på interpellationer.
              Jag tycker att det är en mycket befängd tanke. Även om det självfallet
              är så att svaren är gemensamt beredda är det i de påföljande debatterna
              på det sättet att det finns utrymme att komplettera svaret och
              fördjupa diskussionen. Det kan alla se, och alla som har deltagit
              i interpellationsdebatter vet att det är så.
            </seg>
            <seg n="59652df3">
              Även om det är naturligt att överlämna en del frågor så finns
              det ändå frågor som ingen annan kan besvara. Jag har gett några
              exempel på interpellationer som statsministern har överlämnat
              till andra.
            </seg>
            <seg n="3907f007">
              Jag tycker att det är ett märkligt sätt att resonera, att det
              inte spelar någon roll vilket statsråd det är som svarar. I så
              fall skulle ju den principen kunna tillämpas i en massa andra
              sammanhang, men så sker ju inte. Låt mig bara nämna den avrapportering
              som har skett i dag från EU-toppmötet. Jag tror inte att statsministern
              i det eller i många andra fall skulle kunna tänka sig att överlämna
              deltagandet till ett annat statsråd. Resonemanget håller inte,
              Fredrik Reinfeldt. Varför vill inte statsministern prioritera
              svarandet på interpellationer i denna kammare?
            </seg>
          </u>
          <note type="speaker" n="8fe86ec3">
            Anf. 65 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-321ccc0c9d04ad62-1" n="baaa1a3b" next="i-8a485a1c85463786-1">
            <seg n="d74daa79">
              Herr talman! Upprinnelsen till detta är en fråga ställd av Berit
              Andnor under statsministerns frågestund. Då kan man ställa vilken
              fråga man vill, och sedan har statsministern en minut på sig.
              Berit Andnor var inte riktigt imponerad av svaret, och för det
              får jag naturligtvis be om ursäkt.
            </seg>
            <seg n="6974c129">
              Men jag tror att det som gjorde Berit Andnor väldigt irriterad
              var att jag gjorde referenser till Göran Perssons track record
              som interpellationsbesvarare. Eftersom Berit Andnor nu har gett
              mig den här möjligheten att förbereda underlag för detta så har
              vi tittat lite grann på hur Göran Persson agerade, eftersom det
              nu är en tung principiell fråga som Berit Andnor, som dessutom
              är ordförande i konstitutionsutskottet, gör av det som har skett.
            </seg>
          </u>
          <note n="7309e640">
            Det ställdes 61 interpellationer till Göran Persson under mandatperioden
            19982002. Han besvarade noll.
          </note>
          <note n="b0fb99eb">
            Det ställdes 62 interpellationer till Göran Persson under tiden
            20022006. Han besvarade sex.
          </note>
          <u who="fredrik_reinfeldt_3cbc0d" xml:id="i-8a485a1c85463786-1" n="baaa1a3b" prev="i-321ccc0c9d04ad62-1">
            <seg n="469d4aff">
              Med det sättet att resonera, Berit Andnor, har jag nu alltså
              täckt en tredjedel av min kvot för hela mandatperioden, om det
              är det korrekta synsättet.
            </seg>
            <seg n="4955e374">
              Eller menar Berit Andnor att vi bytte konstitution i höstas?
              Har vi helt nya regler som gäller nu när vi har bytt regering?
              Är jag underkastad andra typer av regler och synsätt än de som
              gällde för Göran Persson? Var fanns Berit Andnor och alla andra
              socialdemokrater när detta framfördes från borgerlig sida i debatten?
            </seg>
            <seg n="94b05f55">
              Låt oss gå tillbaka till den debatt som hölls i samband med en
              interpellation väckt av Per Bill i december 2002. Jag kan berätta
              att det som Per Bill då framförde delvis var nästan ordagrant
              det som nu också är Berit Andnors invändning. Vet Berit Andnor
              vem som svarade på interpellationen? Jag kan ge en ledtråd. I
              ett parti där man sagt att den som blir partiordförande ska ha
              en viktig egenskap, och det behöver under alla omständigheter
              inte vara en man, där underkänner man den person som svarade på
              interpellationen. Jag kan dock säga att det svar jag gett i dag
              var i princip ordagrant det som det närvarande statsrådet använde
              för att förklara varför Göran Persson nära nog aldrig svarade
              på interpellationer.
            </seg>
          </u>
          <note type="speaker" n="c9be97c3">
            Anf. 66 BERIT ANDNOR (s):
          </note>
          <u who="berit_andnor_e7c6b5" xml:id="i-089f67d7af111f79-1" n="50eac6a9">
            <seg n="24c1cc67">
              Herr talman! Inte blir jag mycket klokare av det svaret. Det
              ligger helt i linje med det svar jag fick av Fredrik Reinfeldt
              under frågestunden och också är bakgrunden till den här interpellationen.
              Då fick jag svaret att det var väl bekant för oss som slet under
              många år i riksdagen att Göran Persson aldrig svarade på några
              interpellationer. Det är ett mycket märkligt svar, särskilt mot
              bakgrund av den uppfattning som den tidigare oppositionen haft
              i den här frågan.
            </seg>
            <seg n="e204cde3">
              Varför inte ta chansen nu? Varför inte försöka visa att det är
              något annat som gäller, Fredrik Reinfeldt? Eller vill Fredrik
              Reinfeldt jämföra sig med Göran Persson inte bara i det här sammanhanget
              utan kanske i en del andra sammanhang också? Det vore intressant
              att få veta vilka i så fall.
            </seg>
            <seg n="e48c7bda">
              Det är ju så, Fredrik Reinfeldt, att det finns frågor som ingen
              annan än statsministern kan svara på, och det skulle vara mycket
              glädjande att kunna ta del av de svaren. Som jag sade känns det
              bra att Fredrik Reinfeldt är här i dag eftersom det ger möjlighet
              för riksdagens ledamöter att kunna föra en diskussion om viktiga
              aktuella politiska frågor.
            </seg>
            <seg n="39236dd0">
              Vi kan emellertid konstatera, särskilt mot bakgrund av det uttalande
              som jag nu fick, att Fredrik Reinfeldt tycker att han fyllt sin
              kvot genom att vara här och svara på två frågor, så någon statsminister
              får vi nog inte se i dessa sammanhang framöver. Jag beklagar det,
              för det är en viktig del i den politiska debatten.
            </seg>
            <seg n="0943f173">
              Det handlar naturligtvis om prioriteringar. Vad sänder det för
              signaler, Fredrik Reinfeldt, att statsministern inte vill svara
              på frågor i riksdagen? Vad sänder det för signaler att Fredrik
              Reinfeldt dessutom säger att eftersom Göran Persson inte svarat
              på interpellationer så tänker inte han göra det heller. Det innebär
              att vi hamnar på en väldigt låg nivå i debatten.
            </seg>
            <seg n="f69cc9d5">
              Jag tror att detta egentligen handlar om prioriteringar, om prioriteringen
              av det arbete som statsministern gör. Som jag säger i min interpellation
              är det givetvis i många fall naturligt att överlämna interpellationerna
              till andra statsråd eftersom de rör sakpolitiska områden där dessa
              rimligtvis har ett större ansvar och ett större kunnande än statsministern.
              Likaså handlar det om arbetssituationen.
            </seg>
            <seg n="a8845a3e">
              Frågan är vad Fredrik Reinfeldt i så fall prioriterar. Vad är
              det som går före debatterna i riksdagen? Om detta får vi inget
              svar, utan vi får ett allmänt prat om att det inte spelar någon
              roll vem som står i kammaren. Jag upprepar att det måste uppfattas
              som något märkligt, eftersom Fredrik Reinfeldt inte resonerar
              på det sättet när det gäller andra områden där han deltar. Han
              deltar ju i partiledardebatter, EU-toppmöten och andra typen av
              möten.
            </seg>
            <seg n="bd7c075b">
              I det skriftliga svaret står vidare att man säger samma sak,
              att man har ett kollektivt beslutsfattande. Ja, förvisso är det
              så. Man har en gemensam beredning, men interpellationsdebatterna
              är så mycket mer eftersom de ger möjlighet för den kontroll som
              det frågeinstrumentet innebär, och det innebär också att man kan
              fördjupa det hela.
            </seg>
            <seg n="2751da97">
              Svaret är även intressant mot bakgrund av att regeringen väl
              inte alltid talat med en mun. Bara för några veckor sedan kunde
              vi konstatera att ett ansvarigt statsråd, som tillika är partiledare,
              gick ut och sade en sak som sedan fick tas tillbaka. Inte talade
              man med en mun vid det tillfället! Eller var det på det sättet?
              Det kan man verkligen undra över.
            </seg>
            <seg n="9dbd69eb">
              Jag vill fortfarande ha ett svar, Fredrik Reinfeldt. Vad är det
              som gör att du inte tycker att du ska svara på interpellationer
              i kammaren?
            </seg>
          </u>
          <note type="speaker" n="d10fa191">
            Anf. 67 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-31" n="baaa1a3b">
            <seg n="1f5bedf6">
              Herr talman! Det kan för den som följer debatten framstå som
              något märkligt att jag i en debatt, där jag svarar på en interpellation,
              ständigt får frågan: Varför svarar du inte på interpellationer?
              Möjligen kan betraktaren undra vad vi håller på med, eftersom
              jag gör just det som Berit Andnor undrar över. Det beror väl på
              att Berit Andnor tycker att det borde vara annorlunda, att hon
              har svårt att värja sig för att hon nu försöker etablera en helt
              ny princip bara för att vi bytt regering. Det var aldrig någon
              socialdemokrat som verkade bekymrad inför den tidigare regimen,
              inte så att det nådde någon av oss andra i alla fall.
            </seg>
            <seg n="71ab24d7">
              Jag vet inte om Berit Andnor med sitt sätt att resonera nu gör
              sig till tolk för en väsentlig kritik av Göran Persson och hans
              agerande. I så fall tror jag att många skulle vara intresserade
              av att få veta det. Det var nämligen precis det vi ofta framförde.
              En sak visste man med Göran Perssons regering och det var att
              det oftast var hans besked som gällde. Därför var det också viktigt
              att någon gång få honom att berätta vad som gällde. Han svarade
              på 6 av 123 interpellationer på åtta år, under två mandatperioder.
              Jag vill inte säga att jag har någon särskild målsättning för
              hur många interpellationer jag ska uppnå, men jag svarar dock
              på interpellationer. Det gjorde Göran Persson nära nog inte alls.
            </seg>
            <seg n="5ae37080">
              Jag noterade för övrigt en annan sak just när det gäller de interpellationer
              Göran Persson svarade på. Jag tror faktiskt att det var Per Bills
              interpellation som gjorde att han till slut tog några interpellationsdebatter.
              Dem han svarade på var huvudsakligen framförda av partiledare
              för andra partier. Jag har sedan jag blev statsminister noterat
              att någon interpellation inte väckts av Göran Persson och inte
              heller av Mona Sahlin. Betydelsen av detta instrument ska naturligtvis
              också värderas på så sätt att om Mona Sahlin i sin nya roll väcker
              en interpellation ska jag gärna ta den debatten i riksdagen.
            </seg>
          </u>
          <note type="speaker" n="3ee9944d">
            Anf. 68 BERIT ANDNOR (s):
          </note>
          <u who="berit_andnor_e7c6b5" xml:id="i-089f67d7af111f79-2" n="50eac6a9">
            <seg n="66f3c36f">
              Herr talman! Låt mig konstatera att mina frågor kvarstår. Jag
              tycker att det blir nästan löjligt låt mig använda det ordet att
              jag i en debatt, där jag ställer en fråga om varför statsministern
              överlämnar frågor som rimligtvis inte kan besvaras av någon annan
              än statsministern, får till svar två saker. Det ena är att det
              skulle vara en ny princip som etablerats. Det andra är att Göran
              Persson ju inte gjorde på det sättet. Det är ett väldigt tunt
              svar, Fredrik Reinfeldt. Det gränsar till den berömda sandlådenivån
              att få den typen av svar. Det är en brist på respekt, och jag
              tycker att det även andas ett lätt förlöjligande av mig som står
              i talarstolen och tror att det skulle kunna vara intressant och
              viktigt att få ta en debatt med statsministern.
            </seg>
            <seg n="8ada6a8f">
              Det finns frågor som till exempel rör beredningen av regeringens
              ärenden, som berör miljontals människor i vårt land. De har fått
              mycket stark kritik från många håll, inte minst från Lagrådets
              sida. När man då vill ställa en fråga till statsministern, som
              ytterst har ansvar för hur arbetet organiseras och genomförs i
              regeringen, så får man inte möjlighet att föra den debatten med
              statsministern. Jag tycker inte att det är en tillfredsställande
              ordning.
            </seg>
            <seg n="aad8c0b7">
              Vidare tycker jag att resonemanget att det inte spelar någon
              roll vem som svarar på en fråga är befängt. Det har naturligtvis
              stor betydelse. Statsministern förringar sin egen roll, och det
              gör mig väldigt orolig eftersom statsministern har det yttersta
              ansvaret och därför också måste förväntas kunna svara på frågor
              i riksdagen. Det handlar om vilken vikt man lägger på riksdagens
              arbete och den prioritering det ges. Det är vad det handlar om.
            </seg>
          </u>
          <note type="speaker" n="d6518f97">
            Anf. 69 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-36b336f5f7281484-32" n="baaa1a3b">
            <seg n="3fd129fc">
              Herr talman! Jag tror att den som följer debatten tycker att
              det finns lite av ett löjets skimmer över diskussionen. Här förs
              en debatt om debatten så att säga varför svarar du inte, trots
              att jag svarar, och så vidare.
            </seg>
            <seg n="5b198e84">
              När jag läser upp det svar som Pär Nuder gav till Per Bill det
              var nämligen Pär Nuder som fick svara på interpellationen och
              det är fråga om nära nog ordagranna formuleringar om att det inte
              är det enskilda statsrådets svar som spelar roll utan det är fråga
              om ett kollektivt beslutsfattande, då kallar Berit Andnor det
              befängt. Du tycker att Pär Nuders svar till Per Bill var befängt.
              Det var det synsätt som den socialdemokratiska regeringen använde
              för att förklara varför Göran Persson lämnade över 117 interpellationer
              på andra statsråd. Jag har svarat på 2 av 12. Berit Andnor försöker
              göra en poäng av att jag har stora problem med att svara för mitt
              agerande. Jag tror att du är ensam i hela Sverige om att inte
              se kopplingen till att det visst spelar roll hur Göran Persson
              har behandlat detta tidigare och att det aldrig bekymrade socialdemokratin
              vid ett enda tillfälle.
            </seg>
            <seg n="88e4c2d2">
              Men jag är här och svarar. Jag ska gärna återkomma. Jag räds
              inte debatten, men det finns olika former av instrument: statsministerns
              frågestund, partiledardebatter, återrapporteringar och andra tillfällen
              då jag är här. Jag håller inte med om att det inte skulle kunna
              vara så som sägs i svaret: att interpellationssvar också kan ges
              av andra statsråd.
            </seg>
          </u>
          <note n="27dd7ea0">
            Överläggningen var härmed avslutad.
          </note>
          <note n="27d7cb0b">
            8 § Svar på interpellation 2006/07:312 om lönebidragsanställningar
            i den ideella sektorn
          </note>
          <note type="speaker" n="a2c36a8d">
            Anf. 70 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-d5fb83d678a2680a-3" n="89fd2737">
            <seg n="7889d3de">
              Herr talman! Sven-Erik Österberg har frågat mig om jag tänker
              vidta några åtgärder med anledning av de förändrade bedömningar
              som nu görs av arbetsförmedlingarna vad gäller lönebidrag och
              vidare vilka åtgärder jag avser att vidta så att riksdagens intentioner
              vid höjningen av lönebidragstaket ska få genomslag i verkligheten.
            </seg>
            <seg n="3c86249a">
              Jag vill inleda med att erinra om att jag den 27 februari 2007
              haft en interpellationsdebatt om samma fråga med en partikollega
              till Sven-Erik Österberg. I korthet blir mitt svar detsamma som
              då. Den bidragsgrundande nivån har höjts från den 1 januari 2007
              och ska ligga till grund för bidragsnivån vid nyanställning eller
              omprövning. Vidare har budgetramarna under 2006 och 2007 utökats
              med motsvarande 2 000 platser i lönebidrag, och allmännyttiga
              organisationer har en särställning när det gäller bidragsnivån
              för lönebidrag, förutsatt att den som är anställd har så nedsatt
              arbetsförmåga att mer än 80 procent av den bidragsgrundande lönen
              kan lämnas. Slutligen ska lönebidraget inte vara en subvention
              till ekonomiskt svaga företag.
            </seg>
            <seg n="50b2d824">
              Den tidigare interpellationsdebatten kom att handla just om de
              ekonomiska förutsättningarna för allmännyttiga organisationer.
              Förslag framkom till exempel om att anställningar med lönebidrag
              inom allmännyttiga organisationer skulle volymbestämmas till ett
              visst antal och att bidragsnivån skulle vara orörd så länge anställningen
              pågår. Ett sådant förfarande skulle i första hand gynna de allmännyttiga
              organisationerna. För arbetstagarna skulle det betyda att deras
              arbetsinsats alltid skulle vara subventionerad oavsett hur deras
              arbetsförmåga och skicklighet i att utföra arbetsuppgifterna skulle
              utvecklas. Lönebidraget skulle upphöra att vara kompensatoriskt
              i relation till individen. En sådan lösning skulle också bli oerhört
              kostsam för statskassan.
            </seg>
            <seg n="8c3b0955">
              Systemet bygger på att det finns en rörlighet bland de anställda
              med lönebidrag. Genom att man gör återkommande bedömningar av
              arbetsförmågan hos individen, vilket ibland motiverar en sänkning
              av bidragsnivån och så även övergång till osubventionerad anställning,
              blir det plats för nya personer i systemet. En fast bidragsnivå
              utan sådana bedömningar kan alltså medföra inlåsningseffekter
              för arbetstagaren och att alltför många individer blir kvar i
              systemet.
            </seg>
            <seg n="d0f93cae">
              Sven-Erik Österberg undrar om regeringen har gett Arbetsmarknadsverket
              några nya signaler i hanteringen av lönebidrag. Så är inte fallet.
              Men i en högkonjunktur strömmar jobben till, och behovet av anställningar
              som gynnar funktionshindrade personer ökar. Ju lägre bidragsnivån
              är, desto fler får möjlighet till subventionerad anställning.
              Arbetsförmedlingens uppdrag är att följa regelverket för anställning
              med lönebidrag, och det innebär bland annat att regelbundet pröva
              bidragsnivån.
            </seg>
          </u>
          <note type="speaker" n="a60f8a43">
            Anf. 71 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-e3d058398214cfc6-2" n="237362e6">
            <seg n="a3bdba4a">
              Herr talman! Jag tackar arbetsmarknadsministern för svaret. Problemet
              som jag tar upp i min interpellation tycker jag att man har kunnat
              se under flera år. Många ideella verksamheter, till exempel idrotten,
              där man har kunnat bereda bra arbetsplatser för arbetshandikappade,
              fick det successivt under flera år svårare på så sätt att man
              inte kunde ge en ersättningsnivå som var rimlig i förhållande
              till handikappet och anpassad till verksamheten, vilket gjorde
              att platserna inte besattes. Det var därför taket höjdes för att
              kunna ge en ersättningsnivå som var rimlig med tanke på det löneläge
              som hade uppstått genom löneförändringar och lönehöjningar under
              de år som varit.
            </seg>
            <seg n="c9ae2c10">
              Det är riktigt att man inte ska fatta beslut som gör att man
              får inlåsningseffekter. Jag har ingen annan uppfattning än arbetsmarknadsministern
              där. Det problem som har uppstått nu, när arbetsmarknadsmyndigheten
              har fått mindre pengar och resurser, är att man rakt över sänker
              bidragsnivån, vilket jag också pekar på i min interpellation.
              Det finns väldigt många tydliga exempel på det i Västra Götaland.
              Hela tanken med lönebidragsnivån är att man ska göra en individuell
              bedömning av den som har en lönebidragsanställning och se hur
              stor arbetsförmågan är och om den har förbättrats eller försämrats.
              Har arbetsförmågan förbättrats ska lönebidragsnivån sänkas, eftersom
              grundtanken är att man till slut ska slussas ut i den öppna arbetsmarknaden.
              Det som jag tycker är ett problem är det som har hänt i Västra
              Götaland: att man på många ställen har sänkt rakt över därför
              att man har resursbrist och åsidosätter den enskildes arbetsförmåga,
              vilket gör att de berörda personerna hamnar i en besvärlig situation.
              Det sker alltså ingen riktig dialog med arbetsgivaren för att
              avgöra om situationen har förbättrats.
            </seg>
            <seg n="2716a4d9">
              Jag hade själv en person med ett sådant uppdrag på nära håll
              under några år i fotbollsföreningen hemma i min egen kommun. Han
              hade ett långt yrkesliv bakom sig och hade uppnått 60-årsåldern.
              Han hade en del arbetsskador och det var knappast troligt att
              han skulle komma ut på den öppna arbetsmarknaden igen. Men han
              kunde göra en insats i det ideella föreningslivet och på så sätt
              också skapa ett mervärde för samhället. Alternativet för en sådan
              person är oftast förtidspension. Det är det som återstår. Det
              är knappast rimligt att en person omskolas med några år kvar till
              pension.
            </seg>
            <seg n="48c43501">
              Rätt hanterat och satt till rätt nivå ger lönebidraget en alldeles
              ypperlig möjlighet till en vinnavinna-situation, där individen,
              staten och också den ideella föreningen eller arbetsgivaren vinner
              på det. Det är därför jag tycker att det är tragiskt när man får
              rapporter från landet även från Orsa i Dalarna hade vi ett exempel
              om att man konsekvent sänker nivån för att man inte har resurser,
              utan att ta hänsyn till den enskildes arbetsförmåga. Därav min
              fråga om arbetsmarknadsministern är beredd att se till att den
              förra regeringens intentioner att det skulle vara möjligt med
              en nivå som är anpassad till föreningen och den enskilde personen
              skulle kunna ge att den skulle kunna vara kvar.
            </seg>
            <seg n="8c539dea">
              Inlåsningseffekterna har jag egentligen ingen annan uppfattning
              om. Ingen ska låsas in i ett lönebidrag och inte kunna ta sig
              därifrån om det är rimligt att man kan ta ett jobb på den öppna
              arbetsmarknaden. Det råder ingen delad mening om det. Min interpellation
              gäller den här situationen som uppstår och på vilket sätt arbetsmarknadsmyndigheten
              agerar. Det är det jag ifrågasätter och det är där jag vill ha
              ett svar av arbetsmarknadsministern.
            </seg>
          </u>
          <note type="speaker" n="a4aaf8ea">
            Anf. 72 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-d5fb83d678a2680a-4" n="89fd2737">
            <seg n="ac4ecb33">
              Herr talman! Jag delar Sven-Erik Österbergs grundinställning
              att det här är en ypperlig möjlighet för personer som behöver
              den här typen av stöd och hjälp. När jag var partisekreterare
              hade vi anställda med lönebidrag i partiorganisationen ute i landet.
              Det har varit ett väldigt värdefullt tillskott, både för den enskilde
              och för oss andra.
            </seg>
            <seg n="14f19226">
              Jag kommer tillbaka till grunderna i svaret. Vi har inte ändrat
              bedömningsreglerna för lönebidraget. Det har inte gått ut någon
              ukas till Arbetsmarknadsverket att göra den här typen av förändringar.
              Man ska ta hänsyn till den enskildes arbetsförmåga, som det står
              i regelverket. Däremot är taket höjt och antalet platser utökat
              med 2 000.
            </seg>
            <seg n="67f0309c">
              Det man kan konstatera är möjligen att Arbetsmarknadsverket har
              fått sammanlagt 740 miljoner som enbart är avsedda att finansiera
              de två takhöjningar som genomfördes 2006 och 2007. Men det är
              klart att det är ett ansträngt anslag. Det är helt korrekt. Det
              finns åtminstone två skäl till det. Det ena är att det just nu
              finns en stor efterfrågan på arbetskraft. Det gör att det är förhållandevis
              lätt om jag får kalla det för det för funktionshindrade personer
              att hitta anställningar med lönebidrag. Det är naturligtvis på
              sitt sätt positivt. Det andra är att det genom det uppdrag som
              Ams och Försäkringskassan har fått att samverka kring personer
              som är långtidssjukskrivna har framkommit att en stor andel är
              personer med funktionshinder. Just i och med att lönebidrag är
              ett lätt sätt att få ut personer på arbetsmarknaden, precis som
              Sven-Erik Österberg säger, har det blivit en slags anstormning
              i den här delen.
            </seg>
            <seg n="7f295f1c">
              Jag vill berätta lite mer om vad vi försöker göra. Redan i årets
              regleringsbrev för Ams har vi betonat vikten av att Arbetsmarknadsverket
              arbetar med dem som står allra längst från arbetsmarknaden. Under
              våren kommer också en ny rapport om funktionshindrades situation
              på arbetsmarknaden. Undersökningen är ett tillägg till AKU. Den
              ser jag fram emot att få. Jag tror att den kan ge oss värdefull
              information om läget och om vilka olika insatser som har visat
              sig verkningsfulla och om vilka som kan förbättras.
            </seg>
            <seg n="abb5a1f6">
              Vi har också initierat ett arbete med att kartlägga hur ekonomin
              på individnivå ser ut för personer med funktionshinder för att
              vi ska få ett så gott beslutsunderlag som möjligt.
            </seg>
            <seg n="465d43e5">
              Jag förstår Sven-Erik Österbergs oro mot bakgrund av en del av
              de rapporter vi har kunnat läsa om i tidningarna, men jag tror
              i grunden att vi är på samma sida. Det här är ett bra instrument,
              och vi har inte ändrat förutsättningarna när det gäller regelverket
              eller bedömningarna runt omkring. Det har inte utgått någon instruktion
              om att man ska tolka dem på annat sätt än tidigare. Tvärtom: Taket
              har höjts och antalet platser har utökats.
            </seg>
          </u>
          <note type="speaker" n="b5075384">
            Anf. 73 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-e3d058398214cfc6-3" n="237362e6">
            <seg n="e4c02d9e">
              Herr talman! Visst är det bra att regelverket inte har ändrats,
              men det kanske är just det som är problemet i sig, om man ser
              att det inte fungerar som man har tänkt sig. Arbetsmarknadsministern
              säger att vi har ungefär samma uppfattning här, och om det vore
              så skulle jag kunna vara lugn, för då tror jag att det skulle
              sättas in åtgärder så att vi inte skulle behöva se sådant som
              händer just nu.
            </seg>
            <seg n="7da981e1">
              Vi vet nog båda att Arbetsmarknadsverket inte är den myndighet
              som är lättast att styra. Jag ser att arbetsmarknadsministern
              också har gjort den erfarenheten, av hans min att döma. Därför
              har det väldigt stor betydelse hur regeringen och ansvarigt statsråd
              agerar om de ser att det hela utvecklas i en annan riktning än
              man önskar.
            </seg>
            <seg n="dd7e3730">
              Därför vill jag också fråga: Vad är det för utveckling som arbetsmarknadsministern
              önskar? Tycker han att det är okej att man säger upp på bredden
              för att det är resursbrist? Då kommer anställda att förlora sina
              anställningar inte på grund av att de fått förbättrad hälsa utan
              därför att bidraget har sjunkit så att möjligheten att jobba kvar
              på den arbetsplats där man har varit försvinner.
            </seg>
            <seg n="207ae456">
              Man ska vara medveten om att det i idrottsrörelsen i Sverige
              varje dag är ungefär 8 000 personer som gör en sådan här ideell
              insats. Framför allt handlar det om ungdomsverksamhet. Nu menar
              jag inte att lönebidrag ska vara en försörjningskälla för idrottsrörelsen,
              men om man hanterar det rätt och anställer rätt personer är det
              en vinnavinna-situation som man bör vara rädd om.
            </seg>
            <seg n="62047c66">
              Arbetsmarknadsministern verkade antyda att många av de funktionshindrade
              får jobb just nu. Ja, det är allmänt sett en väldigt god arbetsmarknad.
              Men oavsett vilken kommun jag besöker finns där alltid arbetsmarknadsprojekt
              som involverar ganska många människor, ofta något hundratal. Det
              kan vara åtskilliga hundra i en stor kommun, och de personerna
              önskar inget hellre än att komma ut och få ett jobb. I bästa fall
              går de i åtgärder, men många av dem är öppet arbetslösa. Så nog
              finns det ett stort antal personer som skulle kunna engageras
              i den här typen av jobb. Om intentionerna med lönebidraget följdes
              skulle de personerna kunna göra nytta i föreningslivet.
            </seg>
            <seg n="781b6283">
              I grund och botten handlar detta om vad arbetsmarknadsministern
              egentligen vill han kanske accepterar det som vi ser nu för att
              det gynnar andra intressen eller kanske inte bryr sig så mycket
              och tycker att det får bli som det blir. Vill arbetsmarknadsministern
              att intentionerna ska följas är det befogat att man också ger
              en tydlig signal från departementet till Arbetsmarknadsverket
              om att man inte gillar det som sker nu och att man vill ha en
              annan ordning. Därför vill jag nu fråga arbetsmarknadsministern:
              Är arbetsmarknadsministern beredd att göra en sådan insats för
              att den utveckling som vi har sett den senaste tiden, framför
              allt beträffande lönebidrag till ideella föreningar, inte ska
              fortsätta?
            </seg>
          </u>
          <note type="speaker" n="a7487113">
            Anf. 74 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-d5fb83d678a2680a-5" n="89fd2737">
            <seg n="9d7a3461">
              Herr talman! Nej, Sven-Erik Österberg, det är inte okej att man
              säger upp på bredden. Man ska följa det regelverk som finns, och
              det stipulerar att man ska göra bedömningar av de enskildas arbetsförmåga.
              Det är utgångspunkten. Det ska vi ha klart för oss.
            </seg>
            <seg n="a13b906b">
              Precis som Sven-Erik Österberg sade är inte avsikten med lönebidraget
              att det ska vara en försörjningskälla för ideella organisationer.
              När jag läser en del av de rapporter som har kommit får jag ibland
              intrycket att oron och kritiken mest har handlat om det.
            </seg>
            <seg n="fc215644">
              Det finns all anledning att följa upp detta tydligare. Min ambitionsnivå
              är väldigt hög, och jag delar Sven-Erik Österbergs uppfattning
              att detta är ett bra instrument för att hjälpa till att sänka
              trösklarna för att funktionshindrade både bildligt och på annat
              sätt ska kunna ta sig in på arbetsmarknaden. Jag tycker att det
              är en bra metod, och jag vill följa detta område noggrant också
              framöver.
            </seg>
          </u>
          <note type="speaker" n="1b345dd4">
            Anf. 75 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-e3d058398214cfc6-4" n="237362e6">
            <seg n="811f045a">
              Herr talman! Jag tar detta inlägg det sista inlägg från arbetsmarknadsministern
              som jag kan bemöta i denna debatt som ett löfte om att man från
              regeringens sida och från departementet är beredd att titta på
              det som har skett på bredden. Det är just detta jag tycker är
              olämpligt.
            </seg>
            <seg n="60578362">
              Problemet med lönebidraget handlar inte bara om risken för att
              man får en felaktig rekrytering till ideella föreningar. Men alltid
              när det finns en sådan här anställningsform kan det finnas arbetsgivare
              på den privata sidan som använder det till att anställa folk som
              kanske skulle kunna vara anställningsbara också utan lönebidrag.
              Detta är också en gräns som Arbetsmarknadsverket har att jobba
              med. Var går gränsen för hur det ska vara?
            </seg>
            <seg n="7d108945">
              Problemet finns alltså inte bara i förhållande till föreningslivet
              utan på hela arbetsmarknaden. Meningen med lönebidraget är ju
              att en person ska bli attraktivare att anställa, men var går gränsen
              för hur anställningsbar personen ska vara för att komma i fråga
              för bidrag? Det kan vi diskutera länge och kanske vara ganska
              överens om. I praktiken blir det ofta en svår balansgång.
            </seg>
            <seg n="e222288a">
              Det finns skäl att titta även åt andra hållet. Även om någon
              skulle hamna snett man kan ju aldrig garantera det kan man hur
              som helst säga att personen gör väldigt goda insatser i samhället
              och att man får god utväxling av de resurser som sätts in. Därför
              finns det all anledning att se över det. Jag tycker att vi har
              fått ett halvt löfte av arbetsmarknadsministern här. Tack så mycket!
            </seg>
          </u>
          <note type="speaker" n="29654378">
            Anf. 76 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-d09b8967d22a095f-0" n="89fd2737">
            <seg n="896f612c">
              Herr talman! Det kan nog betraktas som ett helt löfte.
            </seg>
            <seg n="7dd247d3">
              Jag tycker att det är viktigt att vi ser på den tilläggsundersökning
              som vi får i AKU och på andra undersökningar på det här området
              för att se i vilken mån politiken är verkningsfull. Precis som
              Sven-Erik Österberg påpekar handlar det om individuell prövning
              och är därmed behäftat med risker åt bägge håll.
            </seg>
            <seg n="a06863b4">
              Men det är viktigt att vi inte får uppfattningen att detta skulle
              vara något slags breddhistoria som är gjord av andra skäl än det
              som finns i det regelverk som gäller. Det ska alltså vara en individuell
              bedömning av arbetsförmågan som ligger till grund för beslut om
              lönebidrag.
            </seg>
            <seg n="e03ac27f">
              Vi får definitivt goda tillfällen att komma tillbaka till detta
              i framtiden också.
            </seg>
          </u>
          <note n="27dd7ea0">
            Överläggningen var härmed avslutad.
          </note>
          <note n="bd1984e4">
            Ajournering
          </note>
          <note n="8556f090">
            Kammaren beslutade kl. 15.57 på förslag av talmannen att ajournera
            förhandlingarna till kl. 18.00.
          </note>
          <u who="unknown" xml:id="i-03c2fe71c20fdd01-0" n="89fd2737">
            <seg n="de8b46b9">
              Återupptagna förhandlingar
            </seg>
          </u>
          <note n="69833827">
            Förhandlingarna återupptogs kl. 18.00.
          </note>
          <note n="25d33b66">
            9 § Svar på interpellation 2006/07:313 om ett värdigt slut på
            arbetslivet
          </note>
          <note type="speaker" n="816e59cd">
            Anf. 77 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-d5fb83d678a2680a-6" n="89fd2737">
            <seg n="4bc07d2e">
              Fru talman! Ibrahim Baylan har frågat mig vilka åtgärder jag
              avser att vidta för att plusjobbare som har kort tid kvar till
              pensioneringen får fullfölja sitt plusjobb fram till 65 års ålder.
            </seg>
            <seg n="3668b4db">
              Jag har under den senaste månaden i många skriftliga frågor och
              två interpellationer fått frågor liknande den Ibrahim Baylan nu
              ställer.
            </seg>
            <seg n="f4e56320">
              Bakgrunden är att alliansen tydligt före valet sade att plusjobben
              skulle avskaffas. Skälen var att plusjobben inte är bra för vare
              sig individ eller samhälle. I tidigare frågesvar och interpellationssvar
              utvecklar jag dessa skäl.
            </seg>
            <seg n="4dd641b1">
              Alliansens ståndpunkter var kända för den förra regeringen. Under
              tidspress sommaren 2006 tog man därför beslut om att de som hade
              plusjobb och var äldre än 60 år i ett sammanhängande beslut kunde
              anvisas plusjobb fram till pension. I extremfallet innebar beslutet
              att personer kunde ges en anvisning i fem år fram till 2011. I
              extremfallet kunde en sådan anvisning innebära ett ekonomiskt
              åtagande för staten på 1 ½ miljon kronor.
            </seg>
            <seg n="9c45de88">
              Det är därför inte försvarligt att låsa in personer över 60 år
              i subventionerade anställningar ända fram till pensionen. Det
              är fel att ge upp hoppet om att även äldre har en plats på den
              osubventionerade arbetsmarknaden. Detta gäller i synnerhet i ett
              gott arbetsmarknadsläge med begynnande arbetskraftsbrist. Alliansen
              tror inte, som Ibrahim Baylan, att man befinner sig i ett hopplöst
              läge bara för att man är äldre och inte har ett plusjobb.
            </seg>
            <seg n="875ea76d">
              Genom att gång på gång ställa samma fråga hoppas man inom oppositionen
              skapa en bild av att regeringen tar bort bra politik som tidigare
              regering infört. Så är inte fallet. Plusjobben är osäkra för individen
              och orimligt dyra för samhället.
            </seg>
            <seg n="8c7a57c1">
              Mitt svar till Ibrahim Baylan är detsamma som jag givit till
              andra. Plusjobb fram till pension kommer inte att återinföras.
            </seg>
            <seg n="fc0693c2">
              Jag tackar för interpellationen och ser fram emot flera och minst
              lika intressanta arbetsmarknadspolitiska frågeställningar att
              debattera med Ibrahim Baylan.
            </seg>
          </u>
          <note type="speaker" n="f14f52e0">
            Anf. 78 IBRAHIM BAYLAN (s):
          </note>
          <u who="ibrahim_baylan_097896" xml:id="i-67ec66a1458cb02c-0" n="87f2abf9">
            <seg n="547e4ef0">
              Fru talman! Jag ska börja med att tacka statsrådet för svaret
              på interpellationen. Dock har jag blivit förvånad över det interpellationssvar
              jag har fått.
            </seg>
            <seg n="19299f29">
              Först och främst är kvaliteten på interpellationssvaret något
              sämre än vad man brukar vara van vid när svaret kommer från Regeringskansliet.
              Det är ett interpellationssvar som är ett hopkok av diverse tyckande.
              Ett interpellationssvar är ett officiellt regeringsdokument, men
              det här har i sin text till exempel följande formulering: Alliansen
              tror inte, som Ibrahim Baylan, att man befinner sig i ett hopplöst
              läge bara för att man är äldre och inte har ett plusjobb.
            </seg>
            <seg n="c0032b5a">
              För det första har jag inte frågat vad alliansen tycker utan
              jag har frågat regeringen. Det borde rimligtvis komma till uttryck
              i ett interpellationssvar. För det andra är det en förvanskning
              av vad jag själv har skrivit. Jag blir förvånad över att jag i
              ett regeringsdokument får se hur interpellantens frågor har förvanskats.
            </seg>
            <seg n="86cecee9">
              Så till själva sakfrågan. Jag är inte riktigt nöjd med svaret,
              även om jag har respekt för att statsrådet har en annan åsikt.
              Utgångspunkten för min diskussion är de konkreta fall, de människor,
              som finns i slutändan av den förda regeringspolitiken. Jag lyfte
              fram ett exempel i min interpellation: Anita Kenneman, 62 år,
              bor i Umeå i Västerbotten. Hon redogör för den frustration och
              den ilska hon känner över att det besked, beslut, som hon uppfattade
              som säkert och tryggt nu blir upprivet. Hon har ett plusjobb på
              en skola där hon hjälper till i skolbiblioteket. Hon hjälper till
              med att få barnen att läsa flera böcker. Därmed har hon en viktig
              tjänst.
            </seg>
            <seg n="31923257">
              Utgångspunkten är naturligtvis att hon hade fått löfte om att
              få fullfölja detta jobb fram till pensionen. Men mitt i alltihop
              får hon beskedet att nästa år i februari kommer hon att vara tillbaka
              i arbetslöshet dessutom utan att vara täckt av arbetslöshetsförsäkringen.
              Hon uttrycker därmed en frustration över att hamna i ett hopplöst
              läge. Det är just detta hopplösa läge som inte bara hon utan också
              många andra hamnar i till följd av en hackig regeringspolitik.
              Den saknar förnuft, men den saknar tyvärr också medmänskliga drag.
              Det enda svaret man får här är att arbetsmarknadsläget är bra
              och därför borde man komma ut i jobb.
            </seg>
            <seg n="0e6a10fb">
              Vad ska dessa människor, arbetsmarknadsministern, som är 6364
              år göra om de inte kommer ut i jobb? Vad är arbetsmarknadsministerns
              svar till dem när de frågar sig vad de ska göra, om de efter ett
              långt arbetsliv vid 63 års ålder ska behöva gå till socialen.
              Är det värdigt, arbetsmarknadsministern? Är arbetsmarknadsministern
              beredd, om dessa fromma förhoppningar och goda föresatser inte
              faller in, att ompröva sitt ganska hårda ställningstagande om
              att det inte blir något mer?
            </seg>
          </u>
          <note type="speaker" n="343fa98c">
            Anf. 79 LUCIANO ASTUDILLO (s):
          </note>
          <u who="luciano_astudillo_040f39" xml:id="i-798317d5556fefb2-0" n="c8d1f6ef">
            <seg n="e40e3fa1">
              Fru talman! Jag vill också först och främst börja med att tacka
              arbetsmarknadsministern, även om jag inte alls är nöjd med svaret.
              Sedan vill jag också informera statsrådet Littorin om att det
              nu är totalt 146 personer över 60 år som har fått ett nystartsjobb.
              Det motsvarar ungefär 5,7 procent av det totala antalet förmedlade
              nystartsjobb. Siffrorna gäller fram till vecka 9. Det är i så
              fall lite bättre än sist vi hade denna debatt. Då talade vi om
              5 procent. Vi ska komma ihåg att långtidsarbetslösa äldre är en
              stor grupp. Vecka 9 var de 13 343. Nystartsjobben är inget bra
              stöd för den gruppen. Det bekräftas av den bild jag har från Arbetsförmedlingen
              i Malmö, men det bekräftas också av det svar Littorin har valt
              att ge Ibrahim Baylan när han inte ens hänvisar till nystartsjobben
              som ett möjligt verktyg för att stötta de äldre.
            </seg>
            <seg n="de249d84">
              Statsrådet sade i sitt svar att man hela tiden har tyckt att
              plusjobb är dåliga och ska avskaffas. I det skriftliga svar som
              gäller merkostnadsersättningen, som jag har tagit upp i en fråga
              till Littorin, går han ännu längre. Av svaret framgår att man
              har lovat att plusjobben ska avvecklas så fort som möjligt. Jag
              hävdar bestämt att Littorin far med osanning. Det är sant att
              man inte tyckte om plusjobben. Men det är också sant att bland
              annat Kristdemokraternas partiledare Göran Hägglund i valdebatter
              sade att man skulle låta plusjobben löpa linan ut. Det är ett
              svek mot avgivna vallöften. Sedan är Littorin moderat och Hägglund
              kristdemokrat. Men det är en regering, och man lever inte upp
              till de löften som gavs innan valet.
            </seg>
            <seg n="e5bb9244">
              Jag märker en viss frustration från Littorins sida. Han bjuder
              in till att få frågor om andra ämnen än om just plusjobben. Men
              varför, när man inte får svar på de frågor man ställer? I de svar
              jag har fått hänvisar han hela tiden till en massa andra saker.
              Jag tycker att man då kan kräva av ett statsråd att åtminstone
              få svar på de frågor man har ställt.
            </seg>
            <seg n="fd669b46">
              Efter min senaste skriftliga fråga om merkostnadsersättningen
              hänvisade Littorin bland annat till en fråga jag har ställt om
              a-kassan. Det är allvarligt.
            </seg>
            <seg n="bd90df8c">
              Jag vill ändå passa på att fråga Littorin om avtalsbrottet. Merkostnadsersättningen
              innebar en summa om 40 miljoner. För Malmös vidkommande handlade
              det om 12 miljoner.
            </seg>
            <seg n="428bf21c">
              Poängen med den ändring i avtalet som ni gör nu är ju att detta
              öppnar upp för kommunerna att bryta kontrakten inte bara med 60-plussarna
              utan med alla plusjobbare som finns. Det är 18 000 människor som
              har fått lite extra stöd för att kunna vara kompletterande personal
              i den offentliga verksamheten. Det är ett avtal som är tecknat
              mellan kommunen, facken och de lokala arbetsförmedlingarna. Nu
              har ni ändrat spelreglerna, och nu börjar kommunerna titta på
              möjligheten att säga upp inte bara dem som är över 60 i förtid
              utan hela gruppen. Pajala har redan börjat diskutera det här,
              och det finns fler. Det om något är ett totalt svek mot det ni
              sade innan ni vann regeringsmakten.
            </seg>
          </u>
          <note type="speaker" n="d87bab6c">
            Anf. 80 FREDRIK OLOVSSON (s):
          </note>
          <u who="fredrik_olovsson_be00c7" xml:id="i-a67f91c780043b43-0" n="97aa3df3">
            <seg n="87edea9c">
              Fru talman! Förra veckan var plenifri, och som ledamot fick man
              möjlighet att göra allt det där som man inte hinner när man är
              instängd på Helgeandsholmen. Jag använde en hel del av den veckan
              till att besöka arbetsförmedlingar, träffa långtidsarbetslösa
              ungdomar en grupp som för övrigt växer och oroliga plusjobbare.
              Det innebar att jag träffade många av dem som nu drabbas hårt
              av regeringens politik, de som ser sina utbildningsmöjligheter
              minska när medlen till bristyrkesutbildningar och komvux kapas,
              de som får se sina ersättningsnivåer sänkas så att de som redan
              har en svår ekonomisk situation tappar ytterligare ett par tusenlappar
              i månaden medan regeringen halverar skatten för de förmögna.
            </seg>
            <seg n="df10488a">
              Och så är det plusjobbarna, som undrar hur det ska bli nu när
              regeringen med en månads varsel drar in 600 miljoner kronor från
              plusjobben: Kommer lönen att sänkas? Blir jobbet kvar, eller åker
              man ut i arbetslöshet igen?
            </seg>
            <seg n="75f1fb76">
              Den här orättvisa politiken kröns av det som Ibrahim Baylan tar
              upp i sin interpellation, nämligen att de äldre som trodde att
              de skulle ha ett tryggt plusjobb fram till pensionen nu får se
              besluten rivas upp. Det blir ingen trygghet för dem de sista åren
              på arbetsmarknaden.
            </seg>
            <seg n="434e82d2">
              Det sätt som regeringen behandlar de arbetslösa och plusjobbarna
              på är ovärdigt.
            </seg>
            <seg n="009bc2e0">
              En av de oroliga plusjobbare som jag träffade hade blivit av
              med sitt jobb sju gånger tidigare i livet, och han frågade om
              regeringen kan sätta sig in i hur det känns, hur mycket man får
              kämpa för att återigen ta nya tag och känslan av svek när det
              är ett politiskt beslut som rycker undan förutsättningarna för
              den plan som han hade lagt upp för sig själv och för sin familj.
              Littorin kanske har ett bra svar till honom. Jag hade i alla fall
              inget.
            </seg>
            <seg n="94e936c7">
              Annars är naturligtvis den enkla förklaringen att den borgerliga
              regeringen inte gillar plusjobben. Det faktum att människor går
              från passivitet och utanförskap till ett jobb i vår gemensamma
              välfärd har inte fallit högerregeringen på läppen. Finansministern
              lade ut texten om hur fel det var med plusjobb under den senaste
              frågestunden, och arbetsmarknadsministern följer upp resonemanget
              i sitt interpellationssvar här i dag. Att tusentals människor
              i dag gör en arbetsinsats inom kollektivtrafiken, i äldreomsorgen
              och i skolan i stället för att vara arbetslösa anses vara fel.
            </seg>
            <seg n="14a61322">
              Regeringens avoga inställning till kommunerna går också igen
              när det gäller andra åtgärder Luciano Astudillo var inne lite
              grann på det tidigare eftersom regeringen ofta pratar om nystartsjobben
              i stället. Men när det gäller kommunerna kan de inte ge en långtidsarbetslös
              ett nytt jobb med den här typen av stöd. Den möjligheten är stängd.
              De borgerliga partierna här i riksdagen har röstat ned de socialdemokratiska
              förslag om att skapa nystartsjobb också i vår gemensamma sektor
              som skulle öppna upp den möjligheten. Hittills har regeringen
              inte tagit några initiativ för att ändra på den orättvisan.
            </seg>
            <seg n="647cfba5">
              Efter den här veckan ute i den svenska och sörmländska verkligheten
              är det sammantaget en ganska olustig bild som växer fram av regeringens
              systemskifte på arbetsmarknaden. Det är utbildningsinsatser som
              dras in, ersättningsnivåer som sänks, avtal om plusjobb som bryts
              och människors trygghet som sätts på undantag. Det är Sven Otto
              Littorin och hans regering som är ansvariga, och det är många
              som vill ha svar på frågan varför det måste vara på just det här
              sättet.
            </seg>
          </u>
          <note type="speaker" n="1740cf6b">
            Anf. 81 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-d5fb83d678a2680a-7" n="89fd2737">
            <seg n="c7332321">
              Fru talman! Det här är min 33:e interpellationsdebatt och den
              femte i just den här frågan, så utan att återupprepa alla de argument
              och sakframställningar som har gjorts i de tidigare debatterna,
              eftersom svaren är desamma, vill jag återkomma till detta med
              nystartsjobben. De är utformade särskilt för att hjälpa äldre
              och långtidsarbetslösa att komma tillbaka. Här handlar det om
              permanenta arbeten, som omfattas av de arbetsrättsliga regler
              som gäller i övrigt, till exempel lagen om anställningsskydd.
              Det är inte en tillfällig arbetsmarknadspolitisk åtgärd med 100
              procent i lönesubvention, eller rättare sagt 125 procent, som
              ju var konstruktionen med plusjobben med merkostnadsersättningen.
            </seg>
            <seg n="ecdc9ab6">
              För att gå in på det som Luciano Astudillo tog upp: För det första
              är utvecklingen av nystartsjobben mycket mer positiv de första
              två månaderna jämfört med utvecklingen av plusjobben, bara så
              att det blir sagt. Vi kan inte göra den slutliga utvärderingen
              av nystartsjobben efter så kort tid.
            </seg>
            <seg n="f6ffc007">
              För det andra vill jag när det gäller merkostnadsersättningen
              bara påminna om att 4 400 plusjobb beviljades den sista veckan
              mellan budgetpropositionen och kungörelsens ikraftträdande. Ams
              har aldrig varit så effektiv som under den veckan. Merkostnaden
              för dessa plusjobb uppgick för två år till ungefär 2 miljarder
              kronor, som vi naturligtvis enligt budgetlagen måste hantera åtminstone
              nu inom ramen för utgiftsområde 13.
            </seg>
            <seg n="1f3b4453">
              Jag vill bara påminna om att snittersättningen nu uppgår till
              100 procent av lönekostnaden. Det finns alltså ingen grund för
              att hävda att man ska ta det här beslutet till intäkt för att
              säga upp ute i kommunerna. Då har man resonerat helt fel. Merkostnadsersättningen
              var ju tänkt att täcka annat, till exempel sådana saker som handledning
              eller vad det nu kan vara, introduktion och annat. Med all respekt
              är det trots allt så att Pajala, som togs som exempel, har använt
              merkostnadsersättningen för att täcka lönekostnader och anställa
              fler. Det var inte avsikten med merkostnadsersättningen.
            </seg>
            <seg n="210b82eb">
              För att komma tillbaka till den grundläggande frågan i interpellationen:
              Ja, vi skiljer oss åt i synen på äldres möjligheter på arbetsmarknaden.
              Socialdemokraterna vill gömma undan och låsa in med 100 procents
              lönesubvention, medan vi menar att särskilt i detta ljusa arbetsmarknadsläge,
              med 86 000 lediga platser på arbetsförmedlingen den högsta siffran
              sedan 1970 finns det goda möjligheter till permanenta arbeten,
              som underlättas av nystartsjobbens konstruktion. Vi ger inte upp
              hoppet om de äldre på arbetsmarknaden. Det tycker jag att Socialdemokraterna
              har gjort.
            </seg>
          </u>
          <note type="speaker" n="50f77a8e">
            Anf. 82 IBRAHIM BAYLAN (s):
          </note>
          <u who="ibrahim_baylan_097896" xml:id="i-67ec66a1458cb02c-1" n="87f2abf9">
            <seg n="5d6f3940">
              Fru talman! Jag noterar att min fråga inte fick något svar: Om
              alla dessa goda föresatser inte infrias, är statsrådet beredd
              att omvärdera sin ganska hårda inställning? Det var min konkreta
              fråga som inte fick något svar.
            </seg>
            <seg n="eff1d46a">
              Däremot måste jag säga att det skriftliga svar som statsrådet
              har lämnat ger ytterligare frågor som man skulle kunna ställa
              sig. Ett exempel på detta är den mening som Littorin skriver:
              Skälen var att plusjobben varken är bra för individ eller samhälle.
              Min fråga till Littorin är då: Vad grundar han detta på? Och med
              vilken rätt gör han sig till talesman för de många individer som
              får möjligheten att varje morgon gå till ett arbete efter långvarig
              arbetslöshet, som kan säga till make, maka eller sambo att nu
              går jag till jobbet? Det finns en oerhörd stolthet i just de orden,
              och dessa människor har fått chansen.
            </seg>
            <seg n="6bb652af">
              Littorin gör sig i det här interpellationssvaret till talesman
              för dessa individer och säger att det inte är bra för dem. Man
              skulle kunna kolla vad de själva säger, och jag har då två exempel.
              Det är Anita Kenneman, som i min interpellation har fått berätta
              om hur hon ser på det hela, och Peter Forslund som bor i Helsingborg.
              Båda är 62 år och hade fått löfte om att vara kvar fram till pension
              men har nu abrupt fått veta att nästa år blir de återigen arbetslösa,
              och de får lita till de fagra löften som arbetsmarknadsministern
              lämnar.
            </seg>
            <seg n="6e291fae">
              Vad säger de själva om de plusjobb de har fått som Littorin påstår
              inte är bra för dem? Ja, Peter Forslund säger så här: Det var
              skönt att känna att man behövdes, och det var ju en trygghet att
              veta att man hade detta fram till pension. Det här är det bästa
              som hänt mig på länge. Jag har ingen chans att få ett nytt jobb,
              så jag får ju bara gå tillbaka i arbetslöshet. Det är inte alls
              roligt, säger Peter Forslund. Anita Kenneman som, som sagt, i
              likhet med Peter Forslund har fått ett plusjobb på en skola säger
              följande: Det är meningsfullt, och jag kan använda mig av min
              kompetens från arbetslivet. Dessutom är det bra för skolan.
            </seg>
            <seg n="4b5de0a6">
              Det är bara vittnesmål från två av de många människor som varje
              morgon får möjlighet att gå till ett jobb och känna sig behövda,
              som får göra en insats för sig själva men naturligtvis också för
              samhället. Då är, som sagt, min fråga: Med vilken rätt gör sig
              arbetsmarknadsministern till talesman för dessa personer? Han
              säger: Nej, det är inte bra för dem? Det är det första.
            </seg>
            <seg n="2c2b2b50">
              Det andra är det som arbetsmarknadsministern säger i slutet av
              interpellationssvaret: Plusjobben är osäkra för individen och
              orimligt dyra för samhället.
            </seg>
            <seg n="c9a62207">
              Jo, men tacka för det, att de är osäkra för individen när regeringen
              mitt i en avtalsperiod går in och ändrar redan fattade beslut.
              Det måste ju, fru talman, vara som ett stort hån för de här människorna
              att höra att plusjobben är osäkra när regeringen är den som har
              gjort dem osäkra. Dessutom är det här med att de är orimligt dyra
              naturligtvis en subjektiv uppfattning. Det är uppenbarligen så
              att den borgerliga regeringen tycker att det är orimligt dyrt
              att människor hjälper till i skolan, i äldreomsorgen eller för
              den delen i sjukvården. Däremot är det inte dyrt att subventionera
              städhjälp åt väldigt rika människor i norra delarna av Helsingfors.
              Det verkar regeringen tycka att skattebetalarna ska ha råd med
              men inte att se till att människor har ett meningsfullt arbete
              att gå till i offentliga sektorn.
            </seg>
          </u>
          <note type="speaker" n="fe4bef1f">
            Anf. 83 LUCIANO ASTUDILLO (s):
          </note>
          <u who="luciano_astudillo_040f39" xml:id="i-798317d5556fefb2-1" n="c8d1f6ef">
            <seg n="e3d29368">
              Fru talman! Littorin! Det går inte att jämföra plusjobben och
              nystartsjobben. Det är min poäng. Nystartsjobben hjälper dem som
              står nära arbetsmarknaden, och det är en ganska bra åtgärd. Men
              plusjobben hjälpte dem som varit långtidsarbetslösa. Jämförelsen
              gjordes bara för att visa på hur dåliga nystartsjobben är för
              den äldre gruppen.
            </seg>
            <seg n="9bddae2e">
              Sedan ska jag förklara för Littorin hur avtalet i Malmö är skrivet,
              så att han begriper. Det finns inget förbehåll i avtalet så länge
              staten har medel. Det står att man ska komma överens om ändringar
              skriftligt. Det står också att man, om förutsättningarna förändras,
              ger möjlighet för kommunen att säga upp avtalet i förtid, upp
              till sex månader. Så ser ett av alla de hundratals avtal som har
              skrivits på det här området ut. Och nu är förutsättningarna förändrade.
              Nu börjar kommuner titta sig om och se på möjligheten att säga
              upp inte bara de över 60 år, utan alla 18 000 plusjobbare, trots
              löfte från Kristdemokraterna under valrörelsen om att inte röra
              plusjobben och de människor som är inne i det.
            </seg>
            <seg n="75acf8c3">
              Sedan säger Littorin: Ams var så hemskt effektivt några dagar
              före kungörelsen av budgeten. 4 400 plusjobb förmedlades i slutet.
              Men varför straffa kommunerna för någonting som Ams har gjort?
              Varför ge sig på kommunerna för att Ams har varit effektivt? Det
              är en märklig hållning, tycker jag. Dessutom blir det ännu mer
              märkligt när det handlar om att försöka täppa till luckor i den
              borgerliga budgeten på arbetsmarknadsområdet, för att få in pengar
              att göra annat med. Nej, det är bedrövligt. Det om något är bedrövligt,
              herr arbetsmarknadsminister. Tror Littorin över huvud taget att
              kommunerna någonsin kommer att vara villiga att teckna avtal med
              en borgerlig regering som behandlar avtal på det här sättet? Och
              framför allt: Hur kommer människor att kunna lita på den arbetsmarknadspolitik
              ni för?
            </seg>
          </u>
          <note type="speaker" n="40a089f2">
            Anf. 84 FREDRIK OLOVSSON (s):
          </note>
          <u who="fredrik_olovsson_be00c7" xml:id="i-a67f91c780043b43-1" n="97aa3df3">
            <seg n="0a5be5f1">
              Fru talman! Jag reagerade också på några av formuleringarna i
              interpellationssvaret från arbetsmarknadsministern. Det första
              är det som också Ibrahim Baylan tog upp om att plusjobben är osäkra.
              Det har ju Littorin, som sagt, bevisat genom sitt sätt att behandla
              frågan.
            </seg>
            <seg n="964e0ba7">
              Det andra är formuleringen om att plusjobben låser in människor.
              Jag har faktiskt inte stött på någon som har känt sig inlåst.
              Tvärtom har det här varit en möjlighet, och en frihet, att faktiskt
              få ett arbete att gå till. Det är klart att om man hade hittat
              ett annat jobb som man tyckte var ännu bättre under den här perioden,
              när man hade tryggheten i form av ett plusjobb, hade man säkert
              sökt sig vidare till det. Men den möjligheten riskerar ju också
              nu att försvinna för väldigt många.
            </seg>
            <seg n="66d77ccf">
              Det tredje som Littorin tog upp handlar om att flera kommuner
              har använt sin merkostnadsersättning till annat än vad som var
              tänkt. Man har nämligen använt den till löner. Och så är det.
              Så ser det ut på många håll i landet. Men det gör ju inte problemet
              mindre. Man sitter i situationer där man faktiskt måste dra in
              de här miljonerna på något sätt, och då har man inte så mycket
              att välja på. Ska man sänka ersättningsnivån, alltså lönen, för
              dem som har plusjobb? Eller ska man säga upp några stycken så
              att man på det viset får in de pengar som Littorin drar in till
              statskassan? Det är nog många kommunpolitiker som gärna skulle
              vilja ha ett litet råd från arbetsmarknadsministern. Tycker man
              att lönesänkning eller uppsägning är den bästa vägen för dem som
              har gjort på det här sättet?
            </seg>
          </u>
          <note type="speaker" n="7db9a04a">
            Anf. 85 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-d5fb83d678a2680a-8" n="89fd2737">
            <seg n="993a7385">
              Fru talman! Ibrahim Baylans konkreta fråga är jag beredd att
              omvärdera. Svaret är nej. Anita Kenneman med flera bör i detta
              arbetsmarknadsläge kunna ha ett permanent arbete utan 100 procents
              lönesubvention.
            </seg>
            <seg n="074f81fc">
              Till Luciano Astudillo: Om man nu får 100 procent av lönekostnaderna
              täckta, som ju faktiskt är det som man får i dag, varför skulle
              då Malmö kommun säga upp avtalet? Det skulle jag vilja höra Malmö
              kommun, Ilmar Reepalu och andra svara på. Det är faktiskt, med
              förlov sagt, inte rimligt.
            </seg>
            <seg n="f386b2cf">
              Om nu plusjobben är så fantastiska som vi hör här, ska inte alla
              arbetslösa använda sig av ett plusjobb? Hade inte det varit en
              bra idé, om det nu är så fantastiskt? När får vi höra Socialdemokraterna
              prata om permanenta jobb och en arbetsmarknad för äldre snarare
              än att gråta över kommunernas ekonomi när den ser ut att gå som
              tåget?
            </seg>
          </u>
          <note type="speaker" n="f24e21ca">
            Anf. 86 IBRAHIM BAYLAN (s):
          </note>
          <u who="ibrahim_baylan_097896" xml:id="i-67ec66a1458cb02c-2" n="87f2abf9">
            <seg n="9f303b47">
              Fru talman! Statsrådet tycks ha ett väldigt selektivt hörande.
              Vad jag pratar om är ju just människor. Jag pratar om Anita Kenneman
              i Umeå. Jag pratar om Peter Forslund i Helsingborg. Det är bara
              två individer, två människor, som får representera de flera tusen
              människor som har plusjobb, som får gå till ett arbete, som får
              göra en insats och får känna sig behövda med allt vad det innebär
              i form av stolthet, i form av trygghet, i form av värdighet.
            </seg>
            <seg n="f25801db">
              Vad har de att falla tillbaka på, om man nu lyssnar på statsrådet?
              Ja, ingenting annat än att de i det arbetsmarknadsläge som finns
              borde kunna få ett jobb. Det är naturligtvis en vällovlig ambition.
              Men dessa människor verkar inte tro att det kommer att ske i en
              handvändning. De verkar ändå tro att det för en 6364-årig person
              kan vara ganska tufft. Vi vet ju allihop att det, när den borgerliga
              regeringen nu har fått ta över en ekonomi i världsklass och när
              den borgerliga regeringen har fått ta över en arbetsmarknad som
              växer, framför allt är de unga och välutbildade som kommer ut
              i jobb. Det är inte så konstigt. Det är så det fungerar.
            </seg>
            <seg n="aefc9a34">
              Det handlar om människor som hamnar i slutändan av de politiska
              beslut som den här regeringen fattar. Det är människor som dessutom
              med sina egna ord beskriver det som ett hån att ständigt höra
              Littorin säga: Med vår politik kommer ni att få jobb. De verkar
              inte tro på det.
            </seg>
            <seg n="f50303b9">
              Jag hade efterlyst en lite större ödmjukhet inför deras situation
              från arbetsmarknadsministern. Han verkar vara väldigt förtjust
              i att prata om system och hur det borde vara men ser inte de människor
              som faktiskt hamnar i ett hopplöst läge om de efter ett långt
              arbetsliv ska behöva avsluta det med att vara beroende av socialbidrag.
              Det är inte värdigt. Det är tvärtom ganska förnedrande. Ge dem
              lite mer hopp än att bara säga nej, Sven Otto Littorin!
            </seg>
          </u>
          <note type="speaker" n="5d6ddbfb">
            Anf. 87 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-d5fb83d678a2680a-9" n="89fd2737">
            <seg n="ea3fb37a">
              Fru talman! Jag delar den bedömning eller den åsikt som Ibrahim
              Baylan ger uttryck för. Värdighet sitter i ett permanent jobb.
              Det är klart att det är så. Men varför pratar aldrig Socialdemokraterna
              om detta och sitt stora misslyckande? Återigen: Det stora systemskiftet,
              som vi hörde talas om alldeles nyss, var när Socialdemokraterna
              övergav arbetslinjen och trots en produktivitetsutveckling i världsklass
              misslyckades med jobben, så att var femte stod utanför. Jag skulle
              vilja ställa en fråga. Men det ska jag inte göra, eftersom det
              är mitt slutord. Jag bara konstaterar att det är på det sättet.
            </seg>
            <seg n="5c7b1d47">
              Vi måste nu göra allt det vi kan för att se till att vi får tillbaka
              människor i permanenta arbeten, där de också omfattas av den arbetsmarknadslagstiftning
              som i övrigt gäller. Jag hoppas naturligtvis, och kommer att jobba
              för det, att Kenneman och andra i den situationen får den här
              typen av arbetstillfällen, utan 100 procents lönesubvention, permanenta
              arbeten, som alla andra på arbetsmarknaden.
            </seg>
          </u>
          <note n="27dd7ea0">
            Överläggningen var härmed avslutad.
          </note>
          <note n="8b1c61c7">
            10 § Svar på interpellation 2006/07:282 om ojämlika villkor på
            arbetsmarknaden
          </note>
          <note type="speaker" n="cd4d2e55">
            Anf. 88 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-0" n="ba66ef48">
            <seg n="5a206cbf">
              Fru talman! Ann-Christin Ahlberg har frågat mig vilka åtgärder
              jag kommer att vidta så att kvinnor får samma möjligheter till
              goda arbetsvillkor som män.
            </seg>
            <seg n="8fdeda1e">
              Jämställdheten på arbetsmarknaden har flera aspekter. Det handlar
              om att komma in på arbetsmarknaden, att kunna stanna kvar, att
              utvecklas där och att kunna kombinera arbete och familjeliv. Regeringen
              har aviserat åtgärder inom alla dessa områden.
            </seg>
            <seg n="22dc789a">
              Att ha goda arbetsvillkor förutsätter att man har ett arbete
              att gå till. En av regeringens prioriteringar är att alla människors
              vilja till arbete ska tas till vara. Flera människor ska komma
              in på arbetsmarknaden och kunna arbeta i den omfattning de önskar.
              De reformer som regeringen genomfört eller aviserat, till exempel
              jobbavdraget, leder till att både sänka trösklarna in på arbetsmarknaden
              och att göra det mer lönsamt att gå från deltid till heltidsarbete.
              Detta gäller främst kvinnor som i större utsträckning än män är
              arbetslösa på deltid. De utgör en outnyttjad resurs som måste
              uppmärksammas och tas till vara.
            </seg>
            <seg n="e3f227b9">
              Arbetsgivarna har ett stort ansvar när det gäller att se till
              att en god arbetsmiljö skapas och att samverka med facket i arbetsmiljöarbetet
              på arbetsplatserna. Regeringen anser att om det finns flera arbetsgivare
              att välja mellan så skapas det ännu bättre förutsättningar för
              goda arbetsvillkor och bättre löneutveckling. I februari beslutade
              regeringen om en proposition som lägger grunden för ökad mångfald
              bland vårdgivare, vilket innebär ett avskaffande av den så kallade
              stopplagen. En rad andra åtgärder är aviserade som syftar till
              att öka utrymmet för enskilda initiativ och eget företagande inom
              välfärdsområdet. Regeringen satsar 100 miljoner kronor på ett
              brett program för att öka nyföretagandet bland kvinnor och bidra
              till att kvinnors företag växer.
            </seg>
            <seg n="f37cb2fb">
              Hur vi upplever villkoren i arbetslivet hänger också samman med
              hur vi upplever hela vår livssituation och förmår att få vardagspusslet
              att gå ihop. Både kvinnor och män ska kunna kombinera familjeliv
              med arbetsliv. Införandet av en jämställdhetsbonus kommer att
              öka familjernas ekonomiska möjligheter att fördela föräldraledigheten
              mer jämlikt och förbättra förutsättningarna för jämställdhet både
              i arbetslivet och i familjelivet.
            </seg>
            <seg n="0ecdaf85">
              För att underlätta för föräldrar att kombinera ett yrkesliv med
              ett fungerande familjeliv bör mångfalden inom barnomsorgen öka
              genom en större variation av utövare. Den proposition som förbereds
              gällande sänkt skatt på hushållstjänster innebär dels bättre förutsättningar
              för familjer att köpa tjänster som underlättar vardagen, dels
              bättre möjligheter för de kvinnor och män som vill öka sin arbetstid.
            </seg>
            <seg n="c932abd8">
              Slutligen vill jag säga att regeringen bland annat kommer att
              bekämpa diskriminering på arbetsmarknaden med hjälp av en tydligare
              lagstiftning och en mer effektiv tillsyn genom att slå samman
              ombudsmännen på diskrimineringsområdet till en mer kraftfull myndighet.
            </seg>
          </u>
          <note type="speaker" n="17771866">
            Anf. 89 ANN-CHRISTIN AHLBERG (s):
          </note>
          <u who="ann-christin_ahlberg_bd0ed8" xml:id="i-a500ed80f7aab997-0" n="9781536e">
            <seg n="66c1f41a">
              Fru talman! Tack, Nyamko Sabuni, för svaret! Min interpellation
              tog upp löneskillnaderna mellan kvinnor och män liksom arbetsförhållandena,
              arbetsvillkor och arbetsmiljö samt att kunna förena arbetsliv
              med föräldraskap. Ministern svarar med att det kommer att finnas
              fler jobb att gå till, att man ska se till att fler kvinnor kan
              starta eget företag och att mångfalden inom barnomsorgen ska öka
              samt att det blir en sammanslagning av ombudsmännen inom diskrimineringsområdet.
            </seg>
            <seg n="04fc16e0">
              Var möts då våra två olika ståndpunkter? Aldrig, vill jag säga.
              Det är som två parallella vägar som inte korsas någon gång. Jag
              förutsätter i min skrivning att man jämför två människor, en kvinna
              och en man, som jobbar med samma saker och inte har samma lön.
              Varför, kan man undra, har de inte samma lön? Vad vill regeringen
              göra åt det? Det är det som är den springande punkten i mitt resonemang.
            </seg>
            <seg n="7d73b222">
              Vi socialdemokrater tog fram en handlingsplan för jämställda
              löner som var ett politiskt redskap för att nå jämställda villkor
              på arbetsmarknaden. Den har ni redan återkallat. Nyamko Sabuni,
              inte får kvinnor mer jämlika villkor på arbetsmarknaden av att
              man tar bort den så kallade stopplagen när det gäller sjukhus.
              Inte kommer lönesättningen att bli annorlunda och mer jämställd
              om det blir en privat vårdgivare i stället för ett landsting.
              Låga kvinnolöner är inte en fråga om organisationsformer. Det
              är en fråga om arbetsvärdering och könsdiskriminering. Löneskillnaderna
              är dessutom större i den privata än i den offentliga sektorn.
              Det som den borgerliga regeringen kallar vardagspusslet kommer
              inte att gynnas av exempelvis vårdnadsbidraget. Detta bidrag kommer
              att bli en ren kvinnofälla, där kvinnan i de allra flesta fall
              kommer att ta ansvaret för barnen och stanna hemma med dem för
              att få ett vårdnadsbidrag. Observera: ett bidrag i stället för
              lön! Detta kommer att konservera könsrollerna i stället för att
              spränga de gränser som faktiskt finns kvar.
            </seg>
            <seg n="d3a26667">
              Och hur kan det underlätta för föräldrar om man har en privat
              och en offentlig barnomsorg när det gäller ojämlika villkor på
              arbetsmarknaden? Inte har det någon betydelse för mammans och
              pappans löner på deras arbeten om förskolan är offentlig, privat
              eller kooperativ. Inte underlättar det så att man får heltid eller
              större möjlighet att få en lön att leva på.
            </seg>
            <seg n="eb3c2b0a">
              Nej, bättre upp, jämställdhetsministern, om vi ska tro på att
              en borgerlig regering ger mer jämställdhet inom arbetslivet! Jag
              tycker inte att jag har fått svar på min fråga över huvud taget,
              och jag har ytterligare en fråga. Varför drar regeringen tillbaka
              handlingsplanen för jämställda löner? Det var ändå en början.
            </seg>
          </u>
          <note type="speaker" n="be7b083f">
            Anf. 90 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-1" n="ba66ef48">
            <seg n="2139a5c3">
              Fru talman! Om jag ska börja med tillbakadragandet av skrivelsen
              om lika lön så är det helt naturligt, för analysen i den tycker
              jag inte var tillfredsställande. Analysen i den hade socialistiska
              drag. Det är självklart eftersom det var en socialdemokratisk
              regering tillsammans med Vänsterpartiet och Miljöpartiet som lade
              fram den. Så jag har intresse som statsråd med ansvar för de här
              frågorna att lägga fram en egen analys och egna förslag.
            </seg>
            <seg n="76324052">
              Det fanns en del förslag som handlade om information. Jag har
              sagt att jag kommer att ta till mig den typ av förslag som fanns
              i den skrivelsen och föra in i det som jag så småningom ska lägga
              fram för riksdagen senare i år. Däremot delade jag inte uppfattningen
              om det viktigaste förslaget i skrivelsen utifrån ert perspektiv,
              nämligen att tvinga kommuner och landsting att anställa på heltid.
              Men jag kan förstå att just heltid är en nyckel i det hela.
            </seg>
            <seg n="40881ff6">
              I mitt svar försöker jag visa på att det faktum att kvinnor jobbar
              deltid i större utsträckning leder till att de får sämre löneutveckling.
              Det faktum att kvinnor har färre antal arbetsgivare inom det offentliga,
              där de faktiskt finns, att de är inlåsta i monopolen, gör att
              de har sämre löneutveckling. Därför är det viktigt att se till
              att ekonomin fungerar bra och att det finns möjligheter för kvinnorna
              att jobba heltid. Det är också viktigt att se till att livspusslet
              och familjepolitiken fungerar så att de som kan och vill jobba
              heltid ska ha möjlighet att jobba heltid och också kunna kombinera
              det med att ta hand om sina barn och inte ägna den lilla fritid
              de har när de har jobbat långa dagar till städning och så vidare.
              Hushållsarbetet kommer alltid att finnas. Männen ska ta sitt ansvar,
              men det finns ingenting som hindrar att hushållen också avlastas
              delvis som komplement till det de ändå utför.
            </seg>
            <seg n="b4577e3e">
              Möjligheten att jobba heltid med bättre ekonomi och möjligheten
              att ha flera att söka jobb hos för löneutveckling tror jag är
              A och O. Det är det jag försökte lägga fram här. Du ville lösa
              det genom tvång att anställa på heltid. Jag försöker lösa det
              genom just de saker som jag nämner här.
            </seg>
            <seg n="49f3341f">
              När det gäller den löneskillnad som beror på diskriminering kan
              vi inte göra mer åt det än att vi faktiskt har en diskrimineringslag.
              Den ska göras effektivare, tillsynen ska vara bättre, och framför
              allt måste sanktionsmöjligheterna förbättras. Det ska kännas att
              diskriminera. Det är min uppfattning.
            </seg>
            <seg n="22539cb0">
              Detta arbete pågår nu för fullt inom Regeringskansliet genom
              sammanslagningen av dessa lagar och sammanslagningen av ombudsmännen
              till en myndighet. Det är mitt program för hur kvinnor ska få
              högre löner än de har i dag. Sedan får vi hoppas att de löneskillnader
              som inte beror på diskriminering utan på de faktorer vi talade
              om möjligheten att jobba heltid i stället, möjligheten att byta
              arbetsgivare och så vidare ska försvinna även för dem som jobbar
              inom offentlig sektor.
            </seg>
          </u>
          <note type="speaker" n="b318486c">
            Anf. 91 ANN-CHRISTIN AHLBERG (s):
          </note>
          <u who="ann-christin_ahlberg_bd0ed8" xml:id="i-a500ed80f7aab997-1" n="9781536e">
            <seg n="62f47461">
              Fru talman! Allt som ministern här säger delar jag inte, men
              jag förstår att det ändå någonstans finns en förståelse för att
              kvinnor kanske inte kan leva på en deltidslön. Man blir i allra
              högsta grad beroende av att leva ihop med någon annan.
            </seg>
            <seg n="ce04ab93">
              Kvinnor och män arbetar alltså lika många timmar per dag. Skillnaden
              är att kvinnor arbetar mer obetalt och män mer betalt. Arbetsgivarna,
              både i privat och i offentlig sektor, diskriminerar kvinnor genom
              att dessa oftare än män hänvisas till deltidsarbete. Här hjälper
              det alltså inte med några öppningar.
            </seg>
            <seg n="baee0ad5">
              Deltidsarbete är både orsak till och en effekt av att kvinnor
              utför en större del av det obetalda arbetet. Förutom lägre arbetsinkomst
              innebär deltidsarbete, precis som ministern sade, att ersättning
              från försäkringssystem och framtida pension blir mycket lägre.
              Därför måste man göra någonting.
            </seg>
            <seg n="7ec8188b">
              I praktiken subventionerar faktiskt kvinnor mäns lönearbete,
              karriärmöjligheter och högre pension genom att ta ett större ansvar
              för det obetalda arbetet. Jag måste fråga ministern hur kvinnor
              och män ska kunna fördela ansvar för hem och barn lika. Då måste
              ju, och detta är en av de mest centrala jämställdhetsfrågorna
              i vår tid, kvinnor och män också ha samma möjligheter i arbetslivet.
            </seg>
            <seg n="e2eea4e7">
              Vi socialdemokrater ville lagstifta så att heltid blev en rättighet
              och deltid en möjlighet och vill så fortfarande. Vi vill att lika
              lön för lika arbete ska gälla och att den offentliga sektorn ska
              gå före och arbeta bort osakliga löneskillnader. Precis som jag
              sade tidigare tog den förra socialdemokratiska regeringen också
              fram en handlingsplan för detta som ni tog bort.
            </seg>
            <seg n="3579ab14">
              Men det är som sagt inte bara lönebildningen som påverkar löneskillnaderna.
              Det är också anställningsvillkor och anställningsform tillsvidareanställning
              eller tidsbegränsad anställning; deltid eller heltid, inte enbart
              heltid. Yrkesval, befordringsmöjligheter och möjligheter till
              kompetensutveckling är andra faktorer som också påverkar kvinnors
              möjligheter och skillnaden i mäns och kvinnors arbetsinkomster.
              Handlingsplanens syfte var att ta ett helhetsgrepp på frågan om
              åtgärder som påverkar individens ekonomiska ställning.
            </seg>
            <seg n="78d4a783">
              Enligt den senaste SCB-statistiken ökade antalet sysselsatta
              i januari jämfört med januari 2006, och det är ju väldigt positivt.
              Ökningen gällde både kvinnor och män 59 000 för kvinnor och 98
              000 för män. Både fasta och tidsbegränsade anställningar ökade
              för männen, men för kvinnorna hör och häpna ökade enbart de tidsbegränsade
              anställningarna. Det är precis som vanligt.
            </seg>
            <seg n="eb22db35">
              Jag kan ta ett annat exempel från min hemkommun Borås, där många
              kvinnor jobbar och där kommunen är en stor arbetsgivare för kvinnor.
              År 2005, som är det senaste år vi har statistik från, ökade antalet
              anställda med 160, varav 39 var tillsvidareanställda och 121 visstidsanställda.
              Dessutom använde man sig av så kallade timanställda så mycket
              att det motsvarade 785,8 årsarbetare. Detta innebar att många
              fler än 786 personer hade dessa otrygga anställningar. Ministern
              kan ju gissa vilka det var som fick dem.
            </seg>
          </u>
          <note type="speaker" n="8184bb0f">
            Anf. 92 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-2" n="ba66ef48">
            <seg n="720eff47">
              Fru talman! Jag delar fullt ut den beskrivning som Ahlberg lägger
              fram av hur det ser ut på arbetsmarknaden för kvinnor. Problemet
              är inte att någon av oss inte erkänner att dessa problem finns.
              De finns där, och det är dem vi försöker lösa.
            </seg>
            <seg n="acd3603d">
              Att man skulle ha tagit ett helhetsgrepp i den skrivelse som
              lämnades in till riksdagen före valet stämmer inte riktigt. I
              den skrivelsen fanns till exempel ingen analys av kvinnors ägande
              i samhället. Hur mycket äger kvinnor i förhållande till män? Hur
              många kvinnliga företagare har vi i förhållande till män? Hur
              fungerar familjepolitiken när det gäller att underlätta för både
              kvinnor och män att göra karriär och dela på ansvaret för hemmet?
              Inget av detta fanns i det program som lades fram, och det var
              just därför jag drog tillbaka det.
            </seg>
            <seg n="5c4c226a">
              Jag menar att jämställdheten behöver ett helhetsgrepp om vi ska
              komma en bit på väg. Då handlar det inte bara om lika lön för
              lika arbete; också ägande och företagande är väldigt viktigt.
              Vi måste göra framsteg där också. Därför satsar den här regeringen
              på en familjepolitik som ger möjlighet och valfrihet men också
              jämställdhet på alla områden. Vi satsar på en näringslivspolitik
              som stimulerar kvinnors företagande och gör så att kvinnors företag
              också ska kunna växa. Vi har en arbetsmarknadspolitik som går
              ut på att människor ska komma ut i arbete, till riktiga jobb.
            </seg>
            <seg n="b9e3cc97">
              Som du säger är ju den allra viktigaste jämställdhetsåtgärden
              att kvinnor ska ha en egen inkomst som de kan försörja sig på.
              Det är det allra viktigaste. Det är det som den här regeringen
              nu jobbar för fullt med, och det är bland annat det som jobbavdraget
              handlar om. Människor ska ut i arbete. Det är viktigt för mig
              och viktigt för regeringen.
            </seg>
          </u>
          <note type="speaker" n="0dc43d15">
            Anf. 93 ANN-CHRISTIN AHLBERG (s):
          </note>
          <u who="ann-christin_ahlberg_bd0ed8" xml:id="i-a500ed80f7aab997-2" n="9781536e">
            <seg n="9311d286">
              Fru talman! Visst finns det mycket problem med jämställdhetspolitiken,
              men om man vill någonting måste man ju börja med någonting. Och
              har man börjat med att ta fram någonting kan man väl också fullfölja
              det eftersom det då finns en möjlighet att se resultat någorlunda
              snabbt. Sedan är det bra med en del andra åtgärder också, men
              man måste i alla fall börja någonstans. Man kan inte backa. Man
              måste fortsätta.
            </seg>
            <seg n="51dad735">
              Låt mig säga till ministern att jämställdhetspolitiken är det
              politiska verktyget för att bryta denna orättvisa, och den står
              vi för. Den har vi möjlighet att genomföra. Det handlar om rättvisa.
              Det handlar om fördelning av ekonomisk och politisk makt, om demokrati
              och om att värdera kvinnors och mäns arbete lika. Något måste
              ändå sägas vara fel när medelålders kvinnor har lägre löner än
              sina söner som slutar gymnasiet. Något måste vara fel när många
              kvinnor får finna sig i att ha delade turer, att ha flytande arbetstid
              eller att på morgonen få erbjudande om att jobba timme för timme.
              Något måste vara fel när heltid och tillsvidareanställning är
              en självklarhet för män men undantag för kvinnor.
            </seg>
            <seg n="0fe75102">
              För att förändra detta krävs faktiskt politiska verktyg. Det
              kan inte vara meningen att de kvinnodominerade yrkena ska ha det
              så här år 2007. Jag frågar igen: Vad avser jämställdhetsministern
              att vidta för åtgärder för att vi ska få ett mer jämställt arbetsliv?
            </seg>
          </u>
          <note type="speaker" n="bf9c7a36">
            Anf. 94 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-3" n="ba66ef48">
            <seg n="6dd833b3">
              Fru talman! Ja, något måste vara fel. Det är därför det finns
              jämställdhetspolitik: för att något måste göras. Därmed inte sagt
              att allt ska göras. Vi ska inte göra allt, men vi ska göra rätt.
            </seg>
            <seg n="a6dcfbd8">
              Därför försökte jag beskriva vilket grepp jag tänker ta när det
              gäller jämställdhet. Det handlar om arbetsmarknadspolitik. Hur
              ser vi till att skapa en rörlig arbetsmarknad också för kvinnor
              och framför allt för de kvinnor som låses in i monopolen? Hur
              ser vi till att stimulera företagandet? Det handlar också om ägandet
              och makten. Hur ser vi till att formulera familjepolitiken? Det
              handlar om jämställdhetsbonus, hushållsnära tjänster och också
              om vårdnadsbidraget som du ondgör dig över.
            </seg>
            <seg n="7f85aa2e">
              Det finns de kvinnor som väljer att vara hemma. Vårdnadsbidraget
              kommer inte att leda till att kvinnor som inte vill vara hemma
              är hemma. Dock åligger det inte oss politiker att tala om för
              kvinnorna vad som är rätt val och fel val. Däremot åligger det
              oss att säga att det finns valmöjligheter och förutsättningar,
              och du ska veta exakt vilka konsekvenser ditt val får. Den kvinna
              som stannar hemma med barnet eller vill dela detta med sin man
              ska veta att det blir sämre möjligheter att utvecklas på jobbet,
              sämre löneutveckling och sämre pension. De kvinnor som gör det
              valet vet detta, och det är det som är viktigt. Vilka är vi att
              skuldbelägga dem för deras val?
            </seg>
            <seg n="2431ca69">
              Jämställdheten måste också handla om kvinnans rätt att välja
              sitt liv. Det är det som jag ibland tycker att mina motståndare
              i denna debatt missar.
            </seg>
          </u>
          <note n="27dd7ea0">
            Överläggningen var härmed avslutad.
          </note>
          <note n="b8239efc">
            11 § Svar på interpellationerna 2006/07:283, 284 och 292 om flyktingmottagandet
            och kommunerna
          </note>
          <note type="speaker" n="70be8152">
            Anf. 95 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-4" n="ba66ef48">
            <seg n="f5fc6cb8">
              Fru talman! Lars Johansson har frågat statsrådet Tobias Billström
              vilka åtgärder han planerar att vidta för att stärka det svenska
              flyktingmottagandet samt för att alla kommuner ska kunna ta sitt
              ansvar för flyktingmottagandet. Vidare har Lars Johansson frågat
              statsrådet om han planerar att öka det ekonomiska stödet för boende,
              utbildning och arbete till de kommuner som tar emot flyktingar.
            </seg>
            <seg n="d1521bd4">
              Leif Jakobsson har frågat statsrådet Billström vilka åtgärder
              han är beredd att vidta för att få välmående kommuner att ta sitt
              ansvar i flyktingmottagandet och om han är beredd att föreslå
              lagstiftning som tvingar kommunerna att medverka i mottagandet.
            </seg>
            <seg n="f6cdf895">
              Luciano Astudillo har frågat statsrådet Billström vilka åtgärder
              han kommer att vidta för att Migrationsverket under 2007 ska ha
              rätt verktyg att klara kommunplaceringen och för att alla kommuner
              i Sverige ska ta ansvar för den nationella flyktingmottagningen.
            </seg>
            <seg n="c125afa6">
              Arbetet inom regeringen är så fördelat att det är jag som ska
              svara på interpellationerna. Jag har valt att besvara alla tre
              interpellationerna i ett sammanhang.
            </seg>
            <seg n="fcf69906">
              Antalet flyktingar som togs emot av landets kommuner ökade avsevärt
              under 2006 jämfört med året före. Genom stor uppslutning från
              kommunernas sida kunde ca 27 000 personer beredas plats. Detta
              motsvarar i stort sett de prognoser som låg till grund för de
              beräkningar som presenterades i budgetpropositionen för 2006.
              Antalet asylsökande med uppehållstillstånd som fanns kvar i Migrationsverkets
              anläggningar vid årsskiftet var betydligt mindre än vad som förväntades
              från början. En bidragande orsak till detta är att fler än normalt
              ordnade sitt boende själva. Vi vet att den bosättningen i mycket
              stor utsträckning skett i storstäderna och i ett antal större
              kommuner. Det gäller kommuner som redan tidigare har en stor koncentration
              av invånare med invandrarbakgrund, till exempel Malmö och Södertälje.
            </seg>
            <seg n="634e8bdf">
              Nu minskar inte antalet asylsökande som förväntat. Tvärtom är
              prognosen att fler kommer att söka sig till Sverige för att ansöka
              om asyl. Medborgare från Irak utgör nästan hälften av antalet
              asylsökande varje månad. Som en följd av detta antas också fler
              få uppehållstillstånd. Vi kan alltså förvänta oss att det kommunala
              flyktingmottagandet till antalet hamnar på samma nivå som 2006
              eller till och med högre de närmaste åren. Det kommer återigen
              att sätta den kommunala mottagningskapaciteten på prov.
            </seg>
            <seg n="41f3eff5">
              Det är ett nationellt ansvar att de personer som på grund av
              skyddsbehov får uppehållstillstånd ges bra förutsättningar för
              en snabb etablering i det svenska samhället. Osäkra boendesituationer
              och koncentration till vissa områden kan försvåra etableringen.
              Det råder ingen oenighet mellan mig och interpellanterna om att
              det är mycket viktigt att alla kommuner, oavsett politiskt majoritetsförhållande,
              medverkar till att bereda plats för personer som får uppehållstillstånd.
            </seg>
            <seg n="651e18f4">
              När det gäller möjligheten att lagstifta om skyldighet för kommunerna
              att ta emot flyktingar är det en fråga som hittills inte väckts
              i riksdagen, vare sig av den tidigare socialdemokratiska eller
              av den nuvarande regeringen. Jag tycker mig kunna uppfatta en
              omsvängning från s-företrädare i denna fråga med tanke på formuleringarna
              i interpellationerna. Själv ser jag inga skäl att ändra uppfattning
              i frågan. Däremot behöver incitamenten både för individen och
              för kommuner, statliga myndigheter, arbetsgivare och andra aktörer
              för att påskynda etableringen på arbetsmarknaden stärkas. Sådana
              incitament bör också bidra till att nyanlända invandrares kunskaper
              bättre tas till vara och att en ökad spridning av boendet till
              fler kommuner främjas.
            </seg>
            <seg n="a734eba7">
              Den förändrade prognosbilden för flyktingmottagandet kommer att
              innebära fortsatta påfrestningar när det gäller kommunernas mottagningskapacitet.
              Integrationsverket arbetar nu med all kraft för att säkra behovet
              av introduktionsplatser innan myndigheten avvecklas. Under 2006
              hade den tillfälliga ersättningen stor betydelse för att få nya
              kommuner att ingå överenskommelser om flyktingmottagande. Det
              blev 233 kommuner som tecknade en överenskommelse, vilket motsvarar
              80 procent av landets kommuner. I de flesta fall gäller dessa
              överenskommelser även för 2007. När det gäller ersättningen till
              kommunerna var riksdagen enig om, förutom den tillfälliga ersättningen
              för 2006, att schablonersättningen per individ också skulle höjas
              från och med 2007 med mer än vad som motsvarade kostnadsutvecklingen.
              Så har också skett för att i ett längre perspektiv ge kommunerna
              en bättre ersättningsnivå.
            </seg>
            <seg n="049fb7af">
              Inom Regeringskansliet bereds för närvarande direktiv för en
              utredning om effektivare insatser och incitament för att påskynda
              arbetsmarknadsetableringen för nyanlända invandrare. Utgångspunkter
              för en sådan översyn är bland annat att individen ska ha möjlighet
              att göra egna val och ges incitament att snabbt etablera sig på
              arbetsmarknaden och lära sig det svenska språket. Inom ramen för
              utredningsuppdraget kommer de frågeställningar som interpellanterna
              berör att kunna beaktas.
            </seg>
            <seg n="9230a82b">
              En av de viktigaste uppgifterna för regeringen är att genomföra
              åtgärder som minskar utanförskapet på arbetsmarknaden både för
              invandrare och inrikes födda och som leder till högre sysselsättning,
              minskad arbetslöshet och minskat bidragsberoende. Regeringens
              utgångspunkt är att säråtgärder för utrikes födda endast är påkallade
              under den allra första tiden i Sverige. Fokus bör i stället ligga
              på generella åtgärder inom främst arbetsmarknads- och utbildningspolitik.
              Åtgärder inom arbetsmarknadspolitiken är nödvändiga men inte tillräckliga
              för att underlätta nyanlända invandrares inträde i arbetslivet.
              Åtgärderna kan behöva kompletteras med andra insatser. Orsakerna
              till svårigheterna för invandrare att etablera sig på arbetsmarknaden
              är flera. Det kan handla om bristande kunskaper i svenska, dåligt
              tillvaratagande av yrkeskunskaper, avsaknad av nätverk och diskriminering,
              men det har också konstaterats att det finns brister i själva
              organiseringen av mottagande och introduktion av nyanlända invandrare.
              Det är regeringens avsikt att vidta åtgärder för att komma till
              rätta med detta.
            </seg>
          </u>
          <note type="speaker" n="7eb6f441">
            Anf. 96 LARS JOHANSSON (s):
          </note>
          <u who="lars_johansson_1e1d92" xml:id="i-a0a198cc54e1cb82-0" n="c7886d9d">
            <seg n="e701b800">
              Fru talman! Vi är några interpellanter som känner väldigt stor
              oro för vad det ökade flyktingmottagandet under de kommande åren
              kommer att innebära. Det är bakgrunden till att vi har väckt denna
              interpellation. Vi tycker nämligen inte att regeringen ser hur
              allvarlig situationen är just nu.
            </seg>
            <seg n="b9751562">
              Jag måste tyvärr säga att Nyamko Sabuni inte har svarat särskilt
              utförligt på de frågor jag ställde i min interpellation. Mina
              frågor var nämligen vilka åtgärder migrationsministern planerar
              att vidta för att stärka det svenska flyktingmottagandet, vilka
              åtgärder migrationsministern planerar att vidta så att alla kommuner
              kan ta sitt ansvar för flyktingmottagandet och om migrationsministern
              planerar att öka det ekonomiska stödet för boende, utbildning
              och arbete till de kommuner som tar emot nya flyktingar.
            </seg>
            <seg n="c660c266">
              Jag ska naturligtvis ändå tacka för svaret det hör saken till.
              Jag kan möjligen se ett svar i den meningen att man nu ska utreda
              de här frågorna. Men verkligheten tränger sig på nu, och det gäller
              faktiskt att hela regeringen ser vad som för närvarande pågår
              i samhället. Jag kan i det här svaret, till skillnad från en del
              tidigare interpellationssvar på den här frågan, se att det finns
              en viss senkommen insikt hos regeringen om att problemen nu börjar
              bli stora. Men det är väldigt sent. Det har faktiskt gått närmare
              sex månader sedan den nya regeringen tillträdde. Vi kan konstatera
              att man var väldigt snabb att tala om att man skulle föra en annan
              integrations- och flyktingpolitik än den tidigare socialdemokratiska
              regeringen. Det var man väldigt snabb att säga. Men vad gör man?
              Inte mycket nytt, mer än att avveckla Integrationsverket och se
              till att arbetsmarknadsmyndigheten som ska ha ansvar för det här
              området i fortsättningen får mindre resurser. Det är vad man gör.
            </seg>
            <seg n="1155ec62">
              Uppgifter från Migrationsverket och Integrationsverket om hur
              det ser ut för närvarande visar att flyktingmottagandet kommer
              att öka kraftigt under det kommande året. Man bedömer att 40 000
              människor kommer att söka asyl i Sverige och att det behövs 30
              000 platser i våra kommuner för att ta hand om alla dessa människor.
              Integrationsverket har för närvarande avtal om 16 000 platser
              för innevarande år, alltså lite drygt hälften. Det behövs ytterligare
              insatser.
            </seg>
            <seg n="7302cbc2">
              Det är också så att ungefär 70 kommuner har avstått från att
              teckna avtal om flyktingmottagande också i år. Det är stora kommuner
              runt framför allt storstadsområdena, kommuner som Kungsbacka utanför
              Göteborg med nästan 70 000 invånare. Det finns även en del mindre
              kommuner utanför Göteborg som har sagt nej till att teckna avtal.
              På samma sätt är det i Helsingforssområdet och i Malmöområdet.
              Vi kommer att återkomma till detta under interpellationsdebatten.
            </seg>
            <seg n="02f061c5">
              Det är förvånande att se i interpellationssvaret att Integrationsverket
              nu ska arbeta aktivt med att lösa den här frågan. Men, kära vänner,
              om tre månader ska det läggas ned. Vet inte ministern att man
              på Integrationsverket just nu packar sina lådor och söker nya
              jobb? Det kommer inte att vara en organisation som kommer att
              arbeta för att få fram nya platser för flyktingmottagandet, till
              alla de familjer som behöver någonstans att bo.
            </seg>
            <seg n="0caa82c0">
              Det är dags att handla innan det är för sent.
            </seg>
          </u>
          <note type="speaker" n="90ed4831">
            Anf. 97 LEIF JAKOBSSON (s):
          </note>
          <u who="leif_jakobsson_04dbae" xml:id="i-d751401ec69ca6d2-0" n="9beebbdd">
            <seg n="eb05ab41">
              Fru talman! Tack för svaret som jag äntligen fick. Jag måste
              säga att jag är något irriterad över den sex veckor långa tidsutdräkten.
              Jag har fått tre olika besked och har stuvat om i kalendern för
              att kunna ta emot svaret. Jag hoppas att det inte är på det sättet
              som regeringen tänker hantera sådana här viktiga frågor framöver.
            </seg>
            <seg n="967a56f9">
              Det finns en positiv effekt av att det har tagit tid från det
              att jag skrev interpellationen, som berodde på den oro jag kände
              för de tydliga signaler om att antalet asylsökande skulle öka
              kraftigt. Jag såg att situationen i min egen hemstad Malmö var
              högst ansträngd redan då.
            </seg>
            <seg n="a2d3618d">
              Under förra veckan besökte jag tillsammans med mina socialdemokratiska
              riksdagskolleger i Malmö allt som har med flyktingmottagning i
              Malmö att göra. Vi har varit på myndigheter, boenden och kommunala
              instanser och vi har träffat alla former av invandrarföreningar.
              Vi har också träffat asylsökande, både som hade kommit dagen innan
              och som hade varit här i några månader. Situationen är långt allvarligare
              än vad jag misstänkte när jag skrev interpellationen.
            </seg>
            <seg n="73cc033e">
              Sanningen är att det som kallas fritt val till boende i de allra
              flesta fall är ett omänskligt utnyttjande av människor. Det är
              svarta kontrakt och det kan innebära att man måste bo på nattbussen.
              Människor far faktiskt riktigt illa. Det är omöjliga förutsättningar
              för alla kommunala instanser som ska försöka ge de asylsökande
              en bra start här i Sverige att komma i gång på ett planerat och
              bra sätt. Det här gör mig riktigt, riktigt orolig.
            </seg>
            <seg n="cad33fb1">
              Väldigt många som kommer har släktingar, har band till Malmö
              och en del andra städer. De säger i det första samtalet när de
              söker asyl att de fixar sin adress själva. Innan dess har de inte
              fått någon som helst information om vad det innebär, vilka risker
              de tar och vad det kan komma att betyda, inte minst när familjen
              kommer på plats, för barnen. Det är både för den asylsökande och
              för kommunen en helt ohållbar situation. Man skulle kunna säga
              att Malmö och Malmös nuvarande invandrarbefolkning har kunnat
              välja mycket EBO fram till i dag, men nu är faktiskt bägaren fylld.
              I stort sett alla irakiska föreningar i Malmö som vi träffade
              under förra veckan sade samma sak: Sätt stopp för EBO om det inte
              finns ett ordentligt förstahandskontrakt så att familjen eller
              den enskilde kan bo under ordnade förhållanden. Annars kommer
              det att bli en omöjlig situation, inte minst för de irakier som
              redan är här och är på väg att etablera sig och som helt plötsligt
              måste dela sin lägenhet med flera. Än värre finns det en massa
              ockrare som hyr ut del i rum för 5 000 kronor svart i månaden
              för att flyktingar ska ha någonstans att bo. Det innebär att de
              skuldsätter sig och hamnar i en väldigt svår situation redan i
              början när de kommer hit.
            </seg>
            <seg n="3b4d78ac">
              Stoppa inte huvudet i sanden! Ska vi klara den här ansträngningen
              och det måste vi göra, för flyktingpolitiken måste vara värdig
              måste regeringen börja regera och inte komma med sådana svepande
              formuleringar som finns i interpellationssvaret om det fria valet
              och så vidare. Det måste till många fler kommuner som tar fullt
              ansvar, och EBO-reformen måste förändras så att människor kan
              bo i eget boende bara om de har ett eget kontrakt.
            </seg>
          </u>
          <note type="speaker" n="68bd211d">
            Anf. 98 LUCIANO ASTUDILLO (s):
          </note>
          <u who="luciano_astudillo_040f39" xml:id="i-798317d5556fefb2-2" n="c8d1f6ef">
            <seg n="dc4066c9">
              Fru talman! Haukaur reste i 25 dagar för att nå Sverige. Han
              tog sig hela vägen från norra Irak, har kurdiskt påbrå och fyller
              17 år om några dagar. Vi träffades på ett boende för asylsökande
              ensamkommande barn. Här bor ytterligare 20-talet barn. Han är
              ett av drygt 80 barn som finns i bara Malmö. De har kommit från
              Irak, Afghanistan och Somalia. Nästan ingen kommun vill ta emot
              dem. Nu väntar de i Malmö, Sigtuna, Solna och Mölndal.
            </seg>
            <seg n="1960723a">
              Bechar, Aujan, Abdisalam, Bahman, Abdullahi, Hussein och Eiman
              är en del av människorna bakom statistiken. De är en del av de
              flyktingar från främst våldets Irak men också från Somalia som
              hittat ända upp hit till Sverige. Vi träffade dem i stadsdelen
              Herrgården. En del av dem hade fått sitt uppehållstillstånd. Andra
              hade precis sökt det, som Bahman och Eiman. I gruppen fanns elektriker,
              verkstadsingenjörer och studenter. Det som förenade dem var den
              svåra bostadssituationen. Det var ett gemensamt bekymmer. Extremen
              Hussein bodde på Malmö camping med sin familj. Hela vintern har
              barnen fått gå 25 meter i kyla för att komma till toaletten.
            </seg>
            <seg n="8f347544">
              Det här är två bilder som jag vill förmedla till integrationsministern
              från veckan som har gått och de besök vi har gjort: de ensamkommande
              barnen och bostadssituationen. Det är två uttryck för att det
              inte fungerar som vi vill just nu.
            </seg>
            <seg n="d6f1d7fd">
              Till Sverige väntas en flyktingtillströmning som vi inte sett
              sedan 1990. Jag vill inte diskutera den generella arbetsmarknadspolitiken,
              utbildningspolitiken och integrationspolitiken utan den akuta
              situation som vi har här och nu i dag. Jag tar gärna den andra
              debatten med Sabuni vid andra tillfällen, men nu handlar det om
              det akuta läget det här året och nästa år.
            </seg>
            <seg n="a660ba83">
              Det man har gjort är att man fattat beslut om att lägga ned Integrationsverket,
              och det kunde inte komma sämre än just nu. Därefter har regeringen
              försökt att visa handlingskraft. Sabuni kallade till presskonferens
              förra veckan. Jag anade desperation, för när man lyssnade på presskonferensen
              var det mer som var otydligt än tydligt. Vi fick inga tydliga
              besked om hur mycket resurser den nya organisationen ska få. Hur
              mycket mer får länsstyrelserna, Ams och Migrationsverket? Vi fick
              inte heller något konkret besked om de förstärkningar som kommunerna
              eventuellt skulle kunna behöva för det här. Det är en akut situation
              i Malmö, Göteborg, Södertälje och många andra kommuner. Det enda
              vi fick veta var att det blir en ny utredning. Samma minister
              som flera gånger sagt här att hon vet vad som ska göras och att
              det är bättre att handla än att tillsätta utredningar, skjuter
              nu frågan framför sig ett helt år innan hon tar tag i den konkreta
              situation som finns i dag.
            </seg>
            <seg n="7f379c9e">
              Ministern säger att det inte finns någon oenighet vad gäller
              alla kommuners ansvar för att ta emot flyktingar. Men hur? Hon
              ger inga svar här. Visst, det finns 233 kommuner som har tecknat
              avtal. Många av dem har fått förfrågan om att ta emot fler flyktingar
              än förra året. De säger nej. Vi har ett 70-tal som fortsätter
              att sätta nej. Det vi har sett är migrationsminister Billström
              som ställer ut utställningsmontrar på Moderaternas kommunkonferens
              och nu vill komma till Socialdemokraternas partikongress för att
              uppmuntra kommuner att ta emot flyktingar. Snälla, det får vara
              slut på de politiska jippona och pajaskonsterna! Det är dags att
              börja regera och ta tag i den akuta situation som vi har i år.
            </seg>
          </u>
          <note type="speaker" n="f2ca13bb">
            Anf. 99 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-43671458609e4abf-0" n="d8568793">
            <seg n="adb53758">
              Fru talman! Jag hade egentligen inte tänkt ge mig in i debatten
              eftersom vi har tre interpellanter. Men när jag nu hör debatten
              och det interpellationssvar som finns från ministern och regeringen
              gör det mig något bekymrad.
            </seg>
            <seg n="8f53943c">
              Jag har förstått att fördelningen internt i Regeringskansliet
              är sådan att det är integrationsministern som besvarar den här
              frågan. För någon månad sedan skrev jag själv en interpellation
              om delar av det här området, som då Tobias Billström som migrationsminister
              besvarade.
            </seg>
            <seg n="d0ef06a5">
              Här i riksdagen har integrationsfrågorna nu förts från socialförsäkringsutskottet
              till arbetsmarknadsutskottet. Jag, som är aktiv i socialförsäkringsutskottet,
              jobbar med migrationspolitiken. Då ser jag naturligtvis både kopplingen
              och den problemställning som finns på området. Detta har också
              belysts av två företrädare för socialdemokratin i två av landets
              större kommuner.
            </seg>
            <seg n="4f5e6192">
              När jag har lyssnat till såväl migrationsministern som nu integrationsministern
              gör det mig något vilsen. Var står man egentligen politiskt i
              regeringen när det gäller att ha en politik som klarar att hantera
              de här frågeställningarna? Det jag har mött från migrationsministern
              på det här området, som har en omedelbar koppling till integrationsfrågorna,
              är detta: Den 13 december fick jag svaret att arbete pågår i Regeringskansliet.
              Det finns ett samarbete mellan Migrationsverket och Integrationsverket.
              Ett av verken ska läggas ned inom kort. Ministern sade också att
              han var hoppfull och trodde på lösningar.
            </seg>
            <seg n="30b0b63b">
              Efter detta har jag vid ytterligare fyra tillfällen här i kammaren
              ställt frågor till migrationsministern frågor som är kopplade
              till det som nu berörs av integrationsministern. Jag har då fått
              likartade svar.
            </seg>
            <seg n="2ed7c8f1">
              Nu har det gått så långt att regeringen tydligen är i ett desperat
              läge. På ett internt partikonvent går man ut och delar ut flygblad
              till sina partivänner för att de ska ta ett ansvar för det här
              politikområdet. Det måste ses som en desperat handling.
            </seg>
            <seg n="80dbf760">
              Har man inte varit trovärdig när man har försökt föra ut budskapet
              ifrån riksdagen ifrån regeringen via riksdagen ut till sina kommuner?
              Jag upplever en handlingsförlamning som är förödande för det här
              politikområdet.
            </seg>
            <seg n="737a6b7e">
              Nu får vi återigen höra att en utredning om hur invandrare lättare
              ska komma in på arbetsmarknaden bereds på Regeringskansliet. Vi
              har hört det nu i några månader. Det är precis samma svar. Vi
              ser inget resultat. Månaderna går och problemen växer och växer
              ute i de kommuner som är beredda att ta på sig ett ansvar. Det
              är bekymmersamt.
            </seg>
            <seg n="682b1a15">
              Jag hade själv kontakt med en av landets större kommuner och
              dess arbetsmarknadsavdelning under föregående vecka för att diskutera
              hur man såg på problematiken just nu utifrån sin profession. Det
              gäller hur man ska kunna handleda, vägleda och vara ett stöd för
              de personer som behöver just det här stödet. De var bekymrade.
              Den handlingsförlamning som de upplever finns från de centrala
              myndigheterna och det politiska styrsystemet är sådan att kommunerna
              inte kommer loss. De kan inte ge det stöd som de har gett under
              tidigare år därför att de får felaktiga signaler. Det är ett felaktigt
              signalsystem. Det är så det fungerar.
            </seg>
            <seg n="37275704">
              I de verkställande leden som vi har där ute finns inte den kraft
              som skulle kunna lyfta många av de här individerna. Det finns
              nämligen inget styrinstrument från den politiska ledningen. Den
              säger i stället: Bort med Integrationsverket det var inte verkningsfullt!
              Förändra arbetsmarknadspolitiken den är inte verkningsfull, och
              så vidare. Det är en handlingsförlamning som är förödande. Regeringen
              har nu ett krav på sig att komma till beslut. Kom till ett ställningstagande
              och visa på politik!
            </seg>
          </u>
          <note type="speaker" n="07bdd50d">
            Anf. 100 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-5" n="ba66ef48">
            <seg n="4851a7ef">
              Fru talman! Det råder lite förvirring om vem som svarar på frågorna
              därför att interpellanterna tenderar att blanda ihop äpplen och
              päron i sina frågor.
            </seg>
            <seg n="215a562e">
              Tobias Billström ansvarar för flyktingar innan de får uppehållstillstånd.
              Vi talar om EBO det är Tobias Billströms ansvar. Men sedan för
              ni in frågor om introduktion och så vidare. Då hamnar det på mitt
              ansvar, för då har människorna fått uppehållstillstånd. Det är
              därför ni kanske inte alltid vet var svaret kommer ifrån. Om ni
              kan börja separera de här sakerna beroende på exakt vad eller
              vem det gäller och vilket statsråd ni vill prata med så blir det
              lättare. Annars får ni nog stå ut med att vi växlar lite mellan
              oss.
            </seg>
            <seg n="080e6f2b">
              Jag menar att det Billström gör är handlingskraftigt. Man kan
              håna det på olika sätt, men vilka tror ni det är i kommunerna
              som fattar beslut om att inte ta emot människor att inte ta emot
              flyktingar som har fått uppehållstillstånd? Tror ni att det är
              beslut som fattar sig själva? Det är kommunpolitiker, socialdemokrater,
              moderater och andra, som fattar besluten. Var finns problemet
              i att vädja till sina kolleger i kommunerna och be dem ta sitt
              ansvar och vara solidariska med varandra? Det är väl bra!
            </seg>
            <seg n="3d0b0acc">
              Jag hoppas verkligen att Tobias Billström kommer till er kongress
              och att socialdemokratiska politiker i kommunerna också tar sitt
              solidariska ansvar. Det är det det handlar om. Det är människor
              som fattar beslut, och det är människor som måste övertygas om
              att vi måste ta det gemensamma solidariska ansvaret.
            </seg>
            <seg n="55157713">
              Integrationsverket jobbar för fullt tills det läggs ned den 1
              juli. Jag hoppas verkligen inte att Lars Johansson tror att personalen
              sitter och dricker kaffe hela dagarna. Det är klart att de jobbar!
              Det är klart att de fortsätter att förhandla. Förhandlingar om
              avtal med kommunerna pågår hela tiden, och de kommer att fortsätta
              att pågå den 1 juli när länsstyrelserna tar över uppdraget att
              förhandla med kommunerna.
            </seg>
            <seg n="a70eaf60">
              Anledningen till att jag väljer länsstyrelserna är att jag tror
              att det är bättre. En regional myndighet som känner sina kommuner
              och sina kommunpolitiker har lättare att övertyga om en regional
              solidaritet än ett verk på nationell nivå som ska förhandla med
              varje kommun för sig. Tillsammans med Arbetsmarknadsverket kan
              vi också få veta hur arbetsförhållandena ser ut i kommunerna.
              Det kommer att bli lättare att samarbeta kommuner emellan. Man
              kan bo på ett ställe, gå i skolan på ett annat och arbeta på ett
              tredje. Det kommer att fungera mycket bättre med länsstyrelserna
              som motor. Jag är inte alls orolig.
            </seg>
            <seg n="195f0703">
              Integrationsverket rosas alltid som det som skulle lösa integrationsproblemen.
              Men det var väl inte Integrationsverkets uppgift att göra det?
              De har förhandlat. Sedan har de placerat människor i kommunerna,
              och efter det har deras ansvar upphört. De har inte följt utvecklingen
              när det gäller vart individerna tar vägen och vad som händer med
              de enskilda personer som de har placerat. Men länsstyrelserna
              har till uppgift att tillsammans med sakmyndigheter, det vill
              säga Arbetsmarknadsverket, Skolverket och Försäkringskassan, följa
              upp exakt hur det går med de enskilda personerna under introduktionen.
              De har det ansvaret. Där har ni ett svar när det gäller den delen
              av mottagandet och hur det kommer att organiseras.
            </seg>
            <seg n="c87c12f9">
              Varifrån kommer då resurser till dessa myndigheter? Det kommer
              att annonseras i vårpropositionen. Det är svaret. Vårpropositionen
              läggs snart fram. Där kommer ni att få exakta svar på de frågor
              som ni ställer om resurser. Självfallet ska det finnas resurser.
              Det inser vi alla. Det är människor det handlar om.
            </seg>
            <seg n="2146dacd">
              Gör inte alla problem till politiska problem! Ni beskriver olika
              bilder av vad som händer i Malmö med människor som bor i bussar,
              i tält och allt vad Astudillo nämnde. Alla dessa människor kan
              bo i anläggningsboende. Det finns ingen som måste bo i en buss.
              Det är bara att ta kontakt med Migrationsverket, så får man bo
              på anläggningsboende. Men människor söker någonting, och det är
              detta något som vi kanske hellre ska diskutera än det här att
              de inte skulle ha tillgång till bostad.
            </seg>
          </u>
          <note type="speaker" n="8a2dece9">
            Anf. 101 LARS JOHANSSON (s):
          </note>
          <u who="lars_johansson_1e1d92" xml:id="i-a0a198cc54e1cb82-1" n="c7886d9d">
            <seg n="6a9c5720">
              Fru talman! Återigen får vi tyvärr inte något svar från Nyamko
              Sabuni om hur det här ska gå till. Hur ska flyktingmottagandet
              bli bättre?
            </seg>
            <seg n="55cca627">
              Nyamko Sabuni säger att kommunerna ska vara solidariska. Det
              tycker vi också. Problemet är bara det att den diskussionen har
              funnits under lång tid, men inte lett fram till någonting. Många
              kommuner fortsätter år efter år att avstå. Det är framför allt
              de välsituerade kommunerna i storstadsområdenas ytterområden.
            </seg>
            <seg n="ba6aecee">
              Det som integrationsministern inte ser är precis det som vi diskuterade
              i den integrationspolitiska kommitté som den tidigare regeringen
              tillsatte och som Nyamko Sabuni var med och avvecklade, nämligen:
              På vilket sätt ska vi kunna föra ett samtal mellan partierna om
              hur integrationspolitiken ska kunna utformas i landet?
            </seg>
            <seg n="b4919f5d">
              Ni har avvisat den möjligheten. Ni har sagt att det ansvaret
              tar den nya borgerliga regeringen. Vad oppositionen tycker och
              vad oppositionen kan bidra med struntar ni i. Det tycker jag är
              en tragedi i sammanhanget. Anklaga inte oss för att politisera
              integrationsfrågan och integrationspolitiken eller flyktingpolitiken!
              Det har aldrig socialdemokratin gjort. Men ni har gjort det gång
              efter annan. Ni har anklagat den socialdemokratiska regeringen
              för att den har bedrivit en usel integrationspolitik i Sverige
              och skapat höga arbetslöshetstal bland invandrare trots att utvecklingen
              under de senare åren, när vi har haft en ekonomisk tillväxt, har
              gjort att man har fått det bättre även om vi inte har tyckt att
              det har varit tillräckligt bra.
            </seg>
            <seg n="0034baab">
              Vi har varit inne på, precis som i mitten på 90-talet när vi
              hade en stor flyktinginvandring från före detta Jugoslavien, att
              vi måste skapa bryggor mellan kommuner och rikspolitiker och mellan
              olika partier för att se vad vi kan åstadkomma gemensamt. Det
              gjordes då i den dåvarande invandrarpolitiska kommittén. Den var
              ganska enig om vilka åtgärder som skulle vidtas. En av de åtgärderna
              var just att samla kompetensen i ett integrationsverk för att
              stödja integrationspolitiken såväl i kommuner, landsting och stat
              som hos arbetsgivare, frivilliga organisationer etcetera. Det
              var uppdraget.
            </seg>
            <seg n="2a30b137">
              Det har ni sopat undan nu, och så börjar ni prata om länsstyrelserna.
              Länsstyrelserna har inget alls med detta att göra. Det är en kontrollmyndighet
              ute i landet. De sysslar inte med integrationspolitik. Det sysslar
              kommunerna med. Jag vet inte vilka verktyg länsstyrelserna ska
              ha. Det har ännu inte framkommit något annat än att de ska prata
              med kommunerna, men det är ju ingen lösning. Det måste finnas
              verktyg, stimulans och resurser som gör att man kan åstadkomma
              ett flyktingmottagande i kommunerna.
            </seg>
            <seg n="4520e978">
              Sedan måste man ställa krav på de kommuner som år efter år med
              borgerligt styre har vägrat, exempelvis Kungsbacka som jag tog
              upp. Kungsbacka har 68 000 invånare och bygger bara bostäder för
              sina egna invånare och sätter upp murar runt staden i övrigt för
              andra människor som kommer från andra länder, precis som man gör
              i Danmark. Detta är oerhört oroande för framtiden.
            </seg>
            <seg n="afbd3731">
              Vi kan inte ha den utveckling som vi nu ser framför oss i flera
              städer där vi får en väldigt stor koncentration av människor som
              inte hittar någon annanstans att bo än hos sina släktingar eller
              vänner. Här måste regeringen också gripa in, ta allvarligt på
              situationen och skapa särskilda boenden under åtminstone ett år
              tills dessa människor som flyr hit får möjlighet att skaffa sig
              en egen framtid.
            </seg>
          </u>
          <note type="speaker" n="6a55ed77">
            Anf. 102 LEIF JAKOBSSON (s):
          </note>
          <u who="leif_jakobsson_04dbae" xml:id="i-d751401ec69ca6d2-1" n="9beebbdd">
            <seg n="c33f98e8">
              Fru talman! Jag fick reda på att det var för att jag blandade
              ihop olika frågor som svaret fick vänta. Jag skriver frågor utifrån
              den politiska verklighet som jag jobbar i hemma i min stad, och
              där är det här en jättestor fråga. Förbistringen om var gränslinjerna
              går är tydligen lika stor på Regeringskansliet, för jag har fått
              två datum när Tobias Billström har varit beredd att svara på den
              här frågan. Det blir lite underligt. Men det tillhör mer formalia.
            </seg>
            <seg n="440627a9">
              Se det så här: I den här interpellationsdebatten blåser vi faktiskt
              i visselpipan. Vi är riktigt oroade.
            </seg>
            <seg n="5ab8edb2">
              Det finns bilder på min näthinna från tidigare tillfälle, Lars
              Johansson var inne på det, när vi hade en borgerlig regering och
              en stor flyktingtillströmning. Då fick man sätta upp tält på leriga
              potatisåkrar utanför Eslöv för att klara situationen därför att
              man inte i tid hade insett att man måste planera och förbereda
              för mottagandet.
            </seg>
            <seg n="dcd7ea99">
              Det är den bollen vi ger statsrådet och regeringen: Börja regera
              och planera för att det kommer väldigt många flyktingar, framför
              allt från Irak. Det nuvarande systemet att man flyttar in i redan
              befintliga lägenheter hos redan trångbodda familjer fungerar inte
              längre.
            </seg>
            <seg n="90597851">
              Sedan kan man skuldbelasta dessa asylsökande, som statsrådet
              gör, men det är ingen lösning. Det är deras barn som får lida
              för det.
            </seg>
            <seg n="204785a1">
              Min åsikt är alldeles klar. Migrationsverket ska inte godkänna
              eget boende om man inte kan visa upp ett förstahandskontrakt på
              en bostad som passar den familjen, annars måste anläggningsboende
              vara det som gäller. Jag tycker att det borde vara förstahandsalternativet.
            </seg>
            <seg n="c129adc1">
              Det är som jag sade tidigare, att den frågan man direkt ställs
              inför när man står med kappsäcken och precis har kommit till Sverige
              är: Känner du någon du kan bo hos eller ska vi skicka dig till
              en anläggning någonstans i Sverige?
            </seg>
            <seg n="2c76313c">
              De allra flesta säger att de har en kusin eller någon annan,
              och så flyttar de in där. Det är så det går till. Besök gärna
              verkligheten och titta på den.
            </seg>
            <seg n="7074fe48">
              Det andra i min interpellation handlar om alla kommuners ansvar.
              Det går att säga att vi är överens. Alla tycker självfallet att
              alla kommuner ska ställa upp, men de gör inte det. Det är anledningen
              till min fråga. Jag har ställt exakt samma fråga till det tidigare
              statsrådet Jens Orback. Det är inte någon nypåkommen diskussion.
              Då gav sig förresten Tobias Billström in i debatten och lovade
              att med en borgerlig regering skulle staten ta över alla kostnader
              för flyktingpolitiken. Det är dags att infria det nu. Det går
              bra att läsa i protokollet om exakt samma interpellation som vi
              nu diskuterar.
            </seg>
            <seg n="9f4bd81e">
              Invånarna i Malmö undrar väldigt mycket hur det kan komma sig
              att de rika kommunerna runt omkring Malmö inte kan ta emot en
              enda flykting. Nu har några av dem ändrat sig och sagt att de
              kan ta emot 10 eller 25. Det kommer 50 asylsökande om dagen till
              Malmö, och rika, välmående, stora kommuner runt omkring säger
              att de kanske kan ta emot 10 på ett år. Det är nästan skrattretande.
              Vad skulle ha hänt om samma kommuner hade sagt att de fattat beslut
              i kommunfullmäktige om att äldre med hemtjänstbehov inte får flytta
              till deras kommun eller att handikappade inte får komma? Det skulle
              bli en enorm diskussion, men här ska de övertygas med pappfigurer
              av Tobias Billström på ett partimöte. Det är helt absurt.
            </seg>
            <seg n="0871c9e9">
              Regeringen har det nationella ansvaret, och regeringen måste
              faktiskt se till att kommunerna tar det ansvaret. Det är regeringens
              sak att komma tillbaka till riksdagen och berätta hur man ska
              göra för att alla kommuner ska ta sitt ansvar och att de kommuner
              som hittills har tagit ett jätteansvar nu ska avlastas.
            </seg>
          </u>
          <note type="speaker" n="3e7cdb71">
            Anf. 103 LUCIANO ASTUDILLO (s):
          </note>
          <u who="luciano_astudillo_040f39" xml:id="i-798317d5556fefb2-3" n="c8d1f6ef">
            <seg n="07439997">
              Fru talman! För det första går inte verkligheten att separera
              på två departement. Det är den verklighet vi har. Migration och
              integration går hand i hand.
            </seg>
            <seg n="180169dc">
              Integrationsministern säger för andra gången att Integrationsverket
              jobbar för fullt. Det är en falsk bild. Här har vi en myndighet
              som ska stänga den 1 juli och som jobbar för fullt. Nej, de packar
              lådor. De ser sig om och försöker hitta nya jobb. Det är den bild
              som är verklighet.
            </seg>
            <seg n="68afb89d">
              Sedan säger statsrådet att vi får vänta med att få besked om
              resurser till vårpropositionen. Det vi fick veta på presskonferensen,
              Sabuni, var att ni lovade definitivt att det blir en effektivisering
              av statsapparaten. Det betyder mindre pengar till den organisation
              som kommer efter nedläggningen av Integrationsverket. Där finns
              ett besked. Men kommunerna, som ännu en gång tar ett solidariskt
              ansvar för den gemensamma flyktingpolitiken, kan inte vänta. Malmöborna,
              göteborgarna, Södertäljeborna med flera kan inte vänta. De pallar
              inte trycket en gång till. Det känner jag en stor oro för.
            </seg>
            <seg n="7056f38f">
              Sedan säger statsrådet att vi inte ska göra politik av allt detta.
              På presskonferensen sades: Det är varken kommunen eller staten
              som tvingar de människorna dit. De väljer att flytta dit själva.
              Det finns möjligheter till annat.
            </seg>
            <seg n="dfb4355e">
              Något sådant sade hon här också. Det är information som ska hjälpa.
            </seg>
            <seg n="d12c3f47">
              Låt mig förklara för integrationsministern hur det fungerar.
              När man söker uppehållstillstånd får man inte reda på något. Sedan
              när man väl har fått uppehållstillståndet, och här kommer det
              allvarliga, har man en månad på sig att bestämma sig om sin framtida
              placering i Sverige. Man har en månad på sig, sedan blir det ett
              definitivt beslut. Man skriver kontrakt med Migrationsverket.
            </seg>
            <seg n="f2561064">
              Om man skulle råka välja en annan kommun att placeras i med sin
              familj får man lämna sitt EBO och flytta till ett ABO i kommun
              2. Där får man sitta och vänta i ovisshet på en eventuell kommunplacering
              någon gång i framtiden. Trygghet eller ovisshet, det är ett svårt
              val för många. Eller hur? Systemet fungerar inte, och jag har
              pekat ut flera politiska åtgärder. Individualisera inte det här.
              Här finns politiska åtgärder som ni kan vidta för att underlätta
              den svåra situation som vi ser i dag.
            </seg>
            <seg n="ae5b7f1a">
              Man har en informationsvecka i Migrationsverket när man väl har
              sökt uppehållstillstånd. Där informerar man, och kommunen och
              Ams är med. Men incitamentet finns ändå inte där i tillräckligt
              stor utsträckning.
            </seg>
            <seg n="3c3f2018">
              Och framför allt: Om alternativet är att bo kvar hos släktingar
              eller att flytta till en flyktingförläggning när man väl har fått
              uppehållstillståndet, och där vänta ytterligare, när man i stället
              vill komma i gång, få ett jobb och få in barnen i sin skola så
              kan det ju inte fortsätta.
            </seg>
            <seg n="e61fdaae">
              Det må vara så att det låter raljant när vi tar upp Tobias Billströms
              monterutställning på Moderaternas kommunkonferens och eventuellt
              på vår partikongress. Om utställningen ska upp så föreslår jag
              att han ställer upp montern utanför Finansdepartementet och försöker
              passa på när Anders Borg går ut, för det som behövs nu är klara
              besked om extra resurser till kommunerna, som tar emot flyktingar,
              och klara besked till de myndigheter som ska hantera frågan framöver.
            </seg>
          </u>
          <note type="speaker" n="1bc7a079">
            Anf. 104 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-43671458609e4abf-1" n="d8568793">
            <seg n="6b60b5b2">
              Fru talman! Jag förstår de bekymmer som integrationsministern
              har när det gäller arbetsfördelningen internt i såväl regeringsarbetet
              som kanske också riksdagsarbetet i dag med integrations- och migrationsfrågorna
              i två olika utskott.
            </seg>
            <seg n="683e89eb">
              Vi som socialdemokrater har en sådan dialog att vi hittar samarbetsformerna
              och diskussionen därav den gemensamma debatten här nu med att
              försöka beskriva den problemställning som finns men också att
              påtala de behov av åtgärder och även visa på åtgärder som regeringen
              bör vidta för att snabbt komma till skott och snabbt kunna visa
              på effekten.
            </seg>
            <seg n="ca9176ac">
              Jag har varit med i socialförsäkringsutskottet under den föregående
              mandatperioden och jobbat med såväl migrations- som integrationsfrågorna.
              Jag såg då den koppling som de här två olika politikområdena har
              i dag och det behov av gemensamma lösningar som finns.
            </seg>
            <seg n="c993cb80">
              Jag blev också i och för sig imponerad av integrationsministerns
              tal om att socialdemokratin har ett förtroendekapital ute gentemot
              Sveriges kommuner, ett förtroendekapital som högerregeringen nu
              vill utnyttja på olika sätt genom att vi ska ta över ansvaret
              att vara ute och föra debatten med kommunerna ett ansvar som naturligtvis
              i första hand ligger på regeringen.
            </seg>
            <seg n="c4c11bd4">
              Nu säger integrationsministern att det finns en rad myndigheter
              som har uppdraget att jobba och verkställa en rad frågeställningar.
              Hon nämnde Försäkringskassan, Arbetsmarknadsverket och Integrationsverket.
              Vi ser att alla de här olika myndigheterna nu åderlåts på personal,
              som var till just för att man skulle kunna jobba med att hitta
              de gemensamma lösningarna.
            </seg>
            <seg n="4ffd6860">
              Nej, integrationsministern, nu måste ni ta ansvar ordentligt
              från regeringens sida. Ni måste hitta konsensus mellan riks- och
              lokalpolitiken. Det är klart: Då är jag inte imponerad över det
              sätt som Folkpartiet har gått från tidigare oppositionsarbete
              till nuvarande majoritetsarbete och det sätt man nu hanterar frågeställningarna
              på. Vi förväntar oss bättre.
            </seg>
          </u>
          <note type="speaker" n="72c0f033">
            Anf. 105 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-6" n="ba66ef48">
            <seg n="af197984">
              Fru talman! Ja, regeringen tar sitt ansvar. Det är därför jag
              står här och talar om vad som är på gång. Det är bara det att
              ni vill se ansvaret att vi ska tvinga människor att inte bo på
              vissa ställen utan i stället bo på andra ställen. Det ansvaret
              kommer vi inte att ta. Det kommer inte den här regeringen att
              göra, och det gjorde inte den förra regeringen heller.
            </seg>
            <seg n="de440e93">
              Larmsignalen har gått fram. Vi bereder frågan utifrån de prognoser
              som Migrationsverket har gjort. De har också kommit regeringen
              tillkänna. Det är inte bara socialdemokratiska riksdagsledamöter
              som i dag vet ungefär hur många irakier som förväntas komma till
              Sverige. Det vet Regeringskansliet också, och det är just de prognoserna
              vi jobbar utifrån.
            </seg>
            <seg n="8e9bef41">
              Ni säger hånfullt: Länsstyrelsen är en tillsynsmyndighet vad
              ska den göra?
            </seg>
            <seg n="8bffc896">
              Jo, den ska förhandla på precis samma sätt som Integrationsverket
              gjorde. Det är bara det att den kan förhandla med kommuner och
              politiker som de har en relation till, vilket kanske Integrationsverket
              inte alltid hade på samma sätt. Man kan förhandla utifrån de förutsättningar
              man ser inom den egna regionen. Jag tror att länsstyrelserna kommer
              att bli en bra motor i detta.
            </seg>
            <seg n="08345c99">
              När vi pratar om människor och om var människor ska placeras
              så pratar ni hela tiden om myndigheten Integrationsverket, men
              låt oss prata om just mottagandet! Det är det jag pratar om. Länsstyrelserna
              kommer att underlätta för oss när det gäller att få fler platser
              att placera människor på.
            </seg>
            <seg n="e93acf52">
              Och jag upprepar: Det finns anläggningsboende. Ingen behöver
              bo på en buss. Jag kan förstå det är precis som Astudillo sade:
              Man vill inte bo på anläggningsboende, utan man vill bo i eget
              boende, därför att man söker trygghet. Det är jättebra. Trygghet
              är viktigt. Det har jag också förstått. Då måste det viktigaste
              för de här människorna i så fall vara den generella politiken,
              som Luciano Astudillo inte ville diskutera.
            </seg>
            <seg n="259bdd91">
              Men den är det vikigaste, det vill säga: Finns det möjligheter
              att få jobb, komma ut och få arbete? Alla de flyktingar som flytt
              och kommer till Malmö eller Södertälje: Om de kommer ut på arbetsmarknaden
              så är de inte ett problem för Malmö eller Södertälje. De är faktiskt
              inte det. Kan de ordna egen försörjning och få in barnen i skolan
              så har inte kommunerna några problem med att människor bor där.
              Det är ju det som kallas för tillväxt. Problemet är att människor
              fastnar i systemet, och det har de gjort i många år, för vi har
              haft väldigt många år då det inte har skapats några nya jobb.
              Nu skapas det nya jobb, och regeringen går in med åtgärder för
              att underlätta för människor att komma in på arbetsmarknaden.
              Det är det vi måste satsa på. Det är också det som kommer att
              underlätta situationen för oss i dag med irakier jämfört med i
              början av 90-talet med jugoslaverna. Det är den stora skillnaden.
            </seg>
            <seg n="70d714ee">
              Larmsignalerna har gått fram. Jag förstår de kommuner som tar
              emot för många i dag. Jag förstår deras belägenhet. Vi återkommer
              i propositionen med resurser till de nya myndigheter som ska ta
              hand om förhandlingar med kommunerna. Vi återkommer också till
              det här med introduktion och incitament för hur både kommuner,
              företag och andra ska kunna släppa in människor på arbetsmarknaden
              så fort som möjligt. Det är vad integrationen handlar om. Ni får
              hålla er tills vårpropositionen kommer.
            </seg>
          </u>
          <note type="speaker" n="735f9ec7">
            Anf. 106 LARS JOHANSSON (s):
          </note>
          <u who="lars_johansson_1e1d92" xml:id="i-a0a198cc54e1cb82-2" n="c7886d9d">
            <seg n="37c335a0">
              Fru talman! Ja, vi ska nog förhålla oss till vårpropositionen
              också när den kommer. Men återigen: Varför rusta ned innan man
              vet hurdant läget är? Det var ju det ni gjorde i höstas. Nu har
              det gått sex månader, och väldigt många människor är oerhört oroade
              för vad som sker ute i landets kommuner med tanke på den kraftiga
              flyktinginvandring vi har och som vi hade förra året också.
            </seg>
            <seg n="9ee8ab44">
              Jag kan ta ett exempel för att göra det väldigt konkret det måste
              man tydligen göra. Vi var några stycken i Södertälje i förmiddags.
              Det är en kommun med 80 000 invånare. Där tog man emot drygt 1
              000 flyktingar föregående år. I år har de till och med nu 733
              asylsökande i kommunen. Deras prognos är att de kommer att ta
              emot 2 000 flyktingar. Det är inget fritt val för kommunalpolitikerna
              i Södertälje, utan det är vad som händer därför att man flyttar
              till sina tidigare släktingar och vänner och bor hos dem i lägenheterna
              kanske 15 personer i en trerumslägenhet och liknande. Det är det
              som är situationen. Det är den situationen man har också på många
              andra ställen. De människorna har inget alternativ, för samhället
              erbjuder inget annat alternativ.
            </seg>
            <seg n="1c50ee9a">
              I den meningen fungerar inte flyktingmottagandet i dag. Det fungerar
              inte på det viset att man ger möjligheter för de här människorna
              att få introduktion och boende någon annanstans, för det finns
              ingen myndighet som tar det ansvaret. Det är ju där ni borde backa
              tillbaka i stället för att nu tillsätta nya utredningar och hänvisa
              till vårpropositionen.
            </seg>
            <seg n="1db5c1b7">
              Sedan kan man ställa sig frågan: Vem ska fördela mellan länen?
              Man kan ta Hallands län som ett exempel. Kungsbacka tar inte emot
              någon över huvud taget i dag. De tar emot 270 flyktingar i Hallands
              län, medan det är mångfaldigt fler i Västra Götalandsregionen.
              Hur ska man föra över dem? Vem tar det ansvaret? Inte ens på den
              frågan har vi fått något svar.
            </seg>
          </u>
          <note type="speaker" n="7d9f8ec5">
            Anf. 107 LEIF JAKOBSSON (s):
          </note>
          <u who="leif_jakobsson_04dbae" xml:id="i-d751401ec69ca6d2-2" n="9beebbdd">
            <seg n="d3fc7a22">
              Fru talman! Statsrådet säger att Regeringskansliet mycket väl
              vet hur allvarlig situationen är. Då blir man ännu mer oroad över
              bristen på handling i det här läget. Jag ska inte gå närmare in
              på beskrivningar, men jag säger: Ta till er läget och situationen
              såsom den är på marken bland människor.
            </seg>
            <seg n="04a036d7">
              Jag tror att vi har ett gemensamt intresse av att flyktingmottagandet
              fungerar på ett bra sätt. Gör det inte det så innebär det att
              man ger näring åt främlingsfientliga krafter som kommer att kunna
              säga: Se, Sverige klarar inte av det! Politikerna klarar inte
              av det!
            </seg>
            <seg n="aed0e7da">
              Det kan bli en jordmån när människor i vissa kommuner har problem
              med att komma till vård och till annan service därför att kommunen
              oplanerat får ta ett alldeles för stort ansvar för den nationella
              flyktingpolitiken. Om nu regeringen inte själv tänkt göra något
              annat än utreda och se om man kan få fram någon krona i vårpropositionen
              vill jag ge ett litet miniprogram att jobba med.
            </seg>
            <seg n="9415232a">
              Det är en liten agenda att börja med.
            </seg>
          </u>
          <note type="speaker" n="111b7af9">
            Anf. 108 LUCIANO ASTUDILLO (s):
          </note>
          <u who="luciano_astudillo_040f39" xml:id="i-798317d5556fefb2-4" n="c8d1f6ef">
            <seg n="814a7666">
              Fru talman! Jag tar med mig det som Sabuni sagt. Signalen finns
              där. Hon har lyssnat in vad vi här framfört. Nu avvaktar vi besked,
              alltså de konkreta beskeden om hur det hela ska fungera framöver.
              Hittills är de, som sagt, väldigt få.
            </seg>
            <seg n="aad2a5c8">
              Tänk er en situation där alla kommuner ställer upp. I dag har
              vi dock inte fått besked om hur det ska se ut. Inte ett enda konkret
              besked om hur det blir. Tänk om Migrationsverket, när de ger uppehållstillstånd
              till flyktingar, kunde erbjuda ett alternativ och säga att i stället
              för att bo trångt i Herrgården i Rosengård kan flyktingarna flytta
              till Gnosjö kommun, berätta att där finns möjligheter till introduktion,
              berätta hur skolan kommer att se ut och hur bostadsområdet som
              de eventuellt kan bo i med sina familjer ser ut.
            </seg>
            <seg n="2bf9b630">
              Så är det inte i dag. Alternativet är ABO, anläggningsboende,
              även för de människor som fått uppehållstillstånd. Tänk om man
              dessutom fick mer än en månad på sig att bestämma sig. På endast
              en månad, ibland mindre än det eftersom det tar 14 dagar att boka
              in mötet med Migrationsverket, ska man ha bestämt sig utan att
              först ha fått se något annat än kanske just det EBO där man varit.
              Här finns alltså möjligheter till många politiska åtgärder. Här
              finns möjligheter att göra mycket bättre saker för att stötta
              de kommuner som återigen tar ett solidariskt ansvar för den gemensamma
              flyktingpolitiken. Det behövs statliga ABO:n för att få stopp
              på det ovärdiga boende som vi har i många av storstäderna, och
              därför måste det till pengar. Det behövs extra resurser till de
              kommuner som tar ansvar.
            </seg>
            <seg n="95fa6bb4">
              Vi vill ha konkreta besked om hur alla kommuner ska ta ansvar
              för den gemensamma flyktingpolitiken. Signalen finns där, men
              de konkreta förslagen om åtgärder, hur man ska vidta dem, har
              vi inte fått i dag.
            </seg>
          </u>
          <note type="speaker" n="536db1ee">
            Anf. 109 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-7" n="ba66ef48">
            <seg n="baf2cb21">
              Fru talman! Ja, jag kan beklaga att det gick tolv år utan att
              man mäktade med informationen till flyktingarna, så att den skulle
              fungera och de kunde välja rätt boende. Vi har insett det, och
              vi jobbar på för fullt. Migrationsministern jobbar för att Migrationsverket
              ska bli bättre på att informera flyktingarna om var exakt de har
              bäst chanser att kunna lyckas med sina framtida liv i Sverige.
            </seg>
            <seg n="ba3b0256">
              Regeringen har skapat en effektiv förhandlingsorganisation med
              hjälp av länsstyrelserna. Vi anser att länsstyrelserna känner
              sina områden, känner de kommunpolitiker som i dag är de som fattar
              beslut om hur många de ska ta emot. Jag är väldigt stolt över
              att vi lyckats få länsstyrelserna att acceptera den uppgiften.
              Jag tror att det är precis rätt organisation för detta.
            </seg>
            <seg n="e0083287">
              Regeringen kommer att satsa på jobben. Jag är övertygad om att
              kommunerna i dag är tveksamma till att ta emot flyktingar eftersom
              det handlar om pengar. De ser framför sig människor som fastnar
              i systemet. De ser framför sig socialbidrag som ska betalas ut
              i många år, barn som ska ha skolgången betald och så vidare. Eftersom
              de därmed får in vuxna som inte kan arbeta, försörja sig själva
              och bidra till kommunens utveckling blir de tveksamma.
            </seg>
            <seg n="a205054c">
              Den generella politiken för jobb är alltså även en politik som
              kommer att locka kommunerna att vilja ta emot flyktingar, och
              det är också en politik som kommer att öka solidariteten kommunerna
              emellan.
            </seg>
          </u>
          <note n="27dd7ea0">
            Överläggningen var härmed avslutad.
          </note>
          <note n="68264123">
            12 § Svar på interpellation 2006/07:304 om bostadsföretag och
            diskriminering
          </note>
          <note type="speaker" n="504a65eb">
            Anf. 110 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-8" n="ba66ef48">
            <seg n="fdd891f3">
              Fru talman! Luciano Astudillo har frågat mig om jag är beredd
              att utreda hur situation testing , i enlighet med MR-planen, skulle
              kunna användas för att motverka diskrimineringen. Han har även
              frågat mig vilka andra åtgärder jag kan tänka mig att vidta för
              att motverka diskriminering på bostadsmarknaden.
            </seg>
            <seg n="90ff2b50">
              Vad gäller situation testing anser jag att metoden är intressant.
              En undersökning av förekomsten av diskriminering på arbetsmarknaden
              i Sverige har genomförts av Internationella arbetsorganisationen,
              ILO, med metoden situation testing . Jag kommer att överväga behovet
              av liknande undersökningar inom fler samhällsområden, till exempel
              bostadsmarknaden, när jag har fått slutsatserna och rekommendationerna
              från ILO.
            </seg>
            <seg n="6b2d8674">
              Jag kommer även att överväga att ta initiativ till en utredning
              om användning av situation testing som bevismedel i ärenden hos
              ombudsmännen mot diskriminering. Det är viktigt att man tittar
              på undersökningsmetoden med hänsyn till de etiska och juridiska
              övervägandena.
            </seg>
            <seg n="d929e6cd">
              Det finns redan i dag bestämmelser i lagen (2003:307) om förbud
              mot diskriminering som förbjuder diskriminering vid yrkesmässigt
              tillhandahållande av bostäder. Det är med andra ord förbjudet
              för hyresvärdar att missgynna bostadssökande utifrån diskriminerande
              grunder, såsom etnisk tillhörighet, religion eller annan trosuppfattning.
              Min utgångspunkt är att den lagstiftning vi har ska följas och
              att överträdelser ska beivras.
            </seg>
            <seg n="8ac4e4d7">
              Lagstiftningen på området och andra frågor rörande diskriminering
              har varit föremål för översyn inom Diskrimineringskommittén, som
              har presenterat slutbetänkandet En sammanhållen diskrimineringslagstiftning
              (SOU 2006:22). Inom Regeringskansliet bereds nu Diskrimineringskommitténs
              förslag med inriktning att en proposition ska kunna beslutas under
              2007.
            </seg>
            <seg n="b7ecfa1e">
              För att utöva tillsyn över lagstiftningen mot diskriminering
              finns ombudsmän som motverkar diskriminering. De kan bland annat
              föra skadeståndstalan för den som anser sig ha blivit diskriminerad
              och anmäler det till ombudsmannen. Ombudsmannen mot etnisk diskriminering,
              DO, har fått kraftigt ökade anslag för att intensifiera kampen
              mot diskriminering inom olika samhällsområden. DO bedriver nu
              ett särskilt projekt angående diskriminering på bostadsmarknaden.
            </seg>
            <seg n="475ae844">
              Jag kan försäkra Luciano Astudillo om att jag ser allvarligt
              på diskriminering på bostadsmarknaden och att jag noga kommer
              att följa utvecklingen på området.
            </seg>
          </u>
          <note type="speaker" n="22c93cca">
            Anf. 111 LUCIANO ASTUDILLO (s):
          </note>
          <u who="luciano_astudillo_040f39" xml:id="i-798317d5556fefb2-5" n="c8d1f6ef">
            <seg n="cd34f060">
              Fru talman! Tack för svaret, Nyamko Sabuni!
            </seg>
            <seg n="90e13084">
              Först och främst vill jag konstatera ett par saker. Jag vet att
              Nyamko Sabuni ser allvarligt på diskriminering. Det gör även jag.
              Jag vet också att det finns en lag som förbjuder diskriminering
              på bostadsmarknaden, men jag tycker inte att debatten ska handla
              om det utan om vilka politiska ambitioner Sabuni har för att göra
              något åt den diskriminering som finns trots lagstiftning och trots
              att vi tycker att det är ett allvarligt problem.
            </seg>
            <seg n="5d01be39">
              Om jag ska vara ärlig vet jag inte hur jag ska tolka Sabunis
              svar. Å ena sidan säger hon att hon noga kommer att följa utvecklingen
              på området. Det är inte precis något svar att glädjas åt, för
              Sabuni borde verkligen veta att det tillhör hennes roll. Integrationsministerns
              roll är att följa utvecklingen på till exempel diskrimineringsområdet.
              Å andra sidan säger Sabuni att hon kan tänka sig att överväga
              att ta initiativ till en utredning som använder situation testing
              som bevismedel i ärenden hos ombudsmännen mot diskriminering.
              Här finns eventuellt något att ta fasta på, något som åtminstone
              antyder ett litet steg framåt för den borgerliga regeringen i
              kampen mot diskriminering. Där är vi emellertid inte i dag, tyvärr.
              Så tolkar jag svaret.
            </seg>
            <seg n="c87efb45">
              Jag kan konstatera något som jag även konstaterat tidigare, nämligen
              att det faktum att man nu bara överväger det som vi var överens
              om när vi antog MR-planen, för övrigt i bred konsensus, är ett
              steg tillbaka i kampen mot diskriminering, att man växlat ned
              vad gäller ambitionerna att motverka diskriminering. Det går inte
              att tolka överväga på annat sätt.
            </seg>
            <seg n="6fa7ac8a">
              Fru talman! Den undersökning som jag hänvisar till i min interpellation
              har gjorts av Hyresgästföreningen. Den kallas för Diskrimineringsbarometern
              och talar sitt tydliga språk. I 37 procent av samtalen till hyresvärdarna
              fanns diskriminerande inslag mot de personer som hade så kallade
              utländskt klingande namn. I 14 fall av 100 var diskrimineringen
              så tydlig att den med svenskklingande namn fick bostaden medan
              den med utländskt klingande namn inte fick bostaden. Undersökningen
              ledde i sin tur till att 15 företag fick en anmälan på sig av
              Diskrimineringsombudsmannen. Det är ett allvarligt problem. Den
              här metoden visar sig vara ganska effektiv.
            </seg>
            <seg n="23405855">
              DO beskriver undersökningens resultat som alarmerande i de kommentarer
              man gjort. Men här har vi en minister som säger att hon ska överväga
              saken och noga följa utvecklingen på området. Det är ganska stora
              skillnader i hur man beskriver verkligheten, tycker jag. Kan Sabuni
              utifrån det förstå att vi socialdemokrater kan känna viss oro
              inför framtiden?
            </seg>
            <seg n="a81938f5">
              Sabuni fortsätter i sitt svar att föra fram en del andra saker
              kring det extra stödet till DO, som jag noterar numera kallas
              för kraftigt ökat anslag. Tidigare var det 13 miljoner, men nu
              definieras det som kraftigt ökat anslag. Hon nämner beredningen
              av Diskrimineringskommittén. Det är bra saker och politik som
              vi också tyckte det var bra att förstärka. Men vad mer? Vad händer
              inom bostadspolitiken i övrigt? Vad har ministern att säga om
              kommunala bostadsförmedlingar? Hur vill ministern samarbeta med
              allmännyttan? Eller vill man framför allt sälja ut allmännyttan?
              Och hur blir det med hyresgarantin som ni lovade?
            </seg>
          </u>
          <note type="speaker" n="7619d1fa">
            Anf. 112 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-9" n="ba66ef48">
            <seg n="adf61385">
              Fru talman! 13 miljoner för en mindre myndighet är en kraftig
              ökning av anslaget, oavsett hur jag har beskrivit det tidigare.
            </seg>
            <seg n="5cd475b2">
              Mitt svar till Luciano Astudillo är tydligt. Jag tycker att det
              här är en intressant metod och säger återigen: Innan jag har alla
              fakta på bordet kommer jag inte att fatta beslut om huruvida vi
              ska fortsätta eller inte. Jag väntar på slutsatserna från den
              mindre undersökning på arbetsmarknaden som ILO hade ansvar för.
              Jag tror att det är ganska förnuftigt att göra så. Det går inte
              att handla i panik. Vi vet att diskriminering förekommer, och
              vi vet att vi ska göra vad vi kan för att beivra den, men vi kan
              inte handla i panik med åtgärder som eventuellt strider emot grundlagen.
            </seg>
            <seg n="bb70060a">
              Jag följer vad som händer på området. När jag har fått slutsatserna
              kommer jag att överväga om vi eventuellt ska kunna använda oss
              av samma metoder på andra marknader och framför allt om de kan
              användas som bevismedel. Vi måste se till de etiska och juridiska
              aspekterna av det hela. Arbetet bereds inom Regeringskansliet.
              Innan vi är klara med det kan jag inte ge dig något annat svar
              än att det är intressant och att det är därför vi ser över det.
            </seg>
          </u>
          <note type="speaker" n="88603b32">
            Anf. 113 LUCIANO ASTUDILLO (s):
          </note>
          <u who="luciano_astudillo_040f39" xml:id="i-798317d5556fefb2-6" n="c8d1f6ef">
            <seg n="27549d7d">
              Fru talman! Jag tror att det är första gången jag får höra tydlighet
              definieras som ett svar där man säger: Jag avser att överväga
              detta och kommer noga att följa utvecklingen. Det är inte alls
              tydligt! Det handlar inte heller om att handla i panik, utan om
              att följa den MR-plan som antagits av Sveriges riksdag. Regeringen
              har inte tagit tillbaka den, utan vad jag har förstått gäller
              den på det här området. I den är det tydligt sagt att vi ska tillsätta
              en utredning kring situation testing . Den är tydlig på den punkten.
            </seg>
            <seg n="a3986eb0">
              Låt mig återigen påminna ministern vi har haft en generell debatt
              om diskriminering om vilka fördelar som finns med situation testing
              som metod. Den kan ge oss kvantitativa mätningar på hur omfattande
              diskrimineringen är; det är en kunskap som vi oftast saknar i
              Sverige. Den kan användas av myndigheter för att utveckla policyer
              genom att jobba förebyggande. Den kan också användas för att tillämpa
              lagstiftningen, till exempel om DO skulle använda den för att
              testa olika branscher och områden. Den kan dessutom användas för
              att påverka opinionen; det blir tydligt när diskriminering sker
              av någon som har ett annorlunda utseende eller ett annat namn.
              Det blir konkret, och man kan verkligen mäta detta.
            </seg>
            <seg n="33966d64">
              Återigen: DO kallade resultatet av Diskrimineringsbarometern
              för alarmerande. Detta ledde som sagt till att 15 bostadsföretag
              i Sverige fick anmälningar om diskriminering. Tyvärr måste jag
              säga att jag inte tycker att svaret är konkret. Att tala om att
              överväga och följa utvecklingen är inte ett konkret svar. Dessutom
              är hela syftet med en utredning att kolla på de fördelar och nackdelar
              som finns med en sådan metod, på problem kontra grundlagen allt
              som ministern hänvisar till. Hela poängen med den utredning som
              jag frågar om är att se hur vi kan använda metoden och var den
              stöter på patrull. Jag hade önskat att jag kunde få ett tydligare
              besked om en utredning. Sabuni tycker ju att metoden är intressant.
              Att kolla på de eventuella fallgroparna hade varit ett litet steg
              framåt, kan jag tycka.
            </seg>
            <seg n="6e3efd26">
              Apropå det ökade anslaget till Diskrimineringsombudsmannen: Det
              enda jag sade är att i de debatter vi har haft tidigare vi har
              haft en del nu har ministern pratat om 13 miljoner kronor, medan
              hon nu säger kraftigt ökade anslag. Jag bara noterar de olika
              sätten att beskriva samma fenomen. Jag tror att det bådar för
              att DO och de andra ombudsmännen mot diskriminering inte kommer
              att få så mycket mer resurser under en längre period. Jag ser
              det framför mig. Eventuellt kommer man att få en förstärkt apparat
              om man får en samlande organisation, vilket både Sabuni och jag
              tycker vore en positiv inriktning på det framtida diskrimineringsombudsmannaämbetet.
            </seg>
            <seg n="882a01c4">
              Jag fick inga besked om den generella politiken på bostadsmarknaden,
              om hur man ska se till att det finns bostadsköer, bostadsförmedlingar
              och hyresgarantier. Jag fick inte heller något besked om hur man
              kan använda allmännyttan som ett effektivt verktyg för att vara
              förebild i ett icke-diskriminerande sätt att jobba.
            </seg>
          </u>
          <note type="speaker" n="ee8002a4">
            Anf. 114 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-10" n="ba66ef48">
            <seg n="5dd2619c">
              Fru talman! Jag överlåter till min kollega statsrådet Mats Odell
              att svara på bostadsfrågor. Jag måste be Luciano Astudillo att
              interpellera till honom om han vill diskutera bostadsmarknaden
              på det viset. Jag är här för att debattera situation testing .
            </seg>
            <seg n="4d4ca564">
              Du kan få ett tydligt svar. Jag ska tillsätta en utredning för
              att se om detta kan användas som bevismedel. Därmed inte sagt
              vad vi kommer fram till. Jag överväger som sagt att använda de
              här metoderna på andra marknader, men jag kan inte fatta ett konkret
              beslut förrän jag har fått slutsatserna av den mindre undersökning
              vi har gjort på arbetsmarknaden.
            </seg>
            <seg n="5ec005a1">
              Som du vet försvåras de här undersökningarna på arbetsmarknaden
              genom att det inte är tillåtet att förfalska betyg och intyg i
              Sverige. Där har vi ett problem. Jag tycker inte heller att det
              ska vara tillåtet. Det gör att det är väldigt begränsade branscher
              vi kan undersöka. Vi får också se vilka hinder vi finner på andra
              marknader. Bostadsmarknaden skulle kunna vara en marknad där man
              kan använda denna typ av testningar. Men låt mig återkomma med
              ett konkretare svar när jag har fått slutsatser från ILO i frågan.
            </seg>
          </u>
          <note type="speaker" n="e2c810fa">
            Anf. 115 LUCIANO ASTUDILLO (s):
          </note>
          <u who="luciano_astudillo_040f39" xml:id="i-798317d5556fefb2-7" n="c8d1f6ef">
            <seg n="58f88dbc">
              Fru talman! Jag måste säga att jag blir upprymd och glad. Det
              är första gången under alla de debatter jag och integrationsministern
              har haft som jag kan stå här och glädjas åt ett tydligt konkret
              besked. Det blir en utredning kring situation testing , som förhoppningsvis
              syftar till att vi ska kunna använda metoden mer effektivt och
              aktivt i Sverige. Det är ett bra besked, och jag hoppas att någon
              snappar upp det.
            </seg>
            <seg n="462776d9">
              Det blir alltid problematiskt att debattera med integrationsministern.
              Förvisso är hon ansvarig för flera olika politikområden samtidigt
              som hon inte är det. När det gäller bostadsmarknaden hamnar man
              mellan stolarna antingen ska man debattera med Sabuni eller så
              ska man debattera med Odell. Likadant med arbetsmarknaden: Antingen
              ska man debattera med Sabuni eller så ska man debattera med Littorin.
              Det är svårt att hitta gränsdragningen. Det måste Sabuni förstå.
              Den generella politiken kan många gånger användas i ett icke-diskriminerande
              syfte. Jag hoppas att vi kan vara överens om det också. Man kan
              till exempel ha en lagstiftning som gör det tydligt hur bostäder
              förmedlas i kommunerna. Det är väldigt få kommuner som har det
              så nu. Ett annat sätt att komma åt diskrimineringen skulle kunna
              vara en hyresgaranti, någonting som för övrigt er regering har
              lovat och som vi också hade lovat tidigare.
            </seg>
            <seg n="44c3c935">
              Det finns alltså mycket att göra. Men jag är glad åt integrationsministerns
              besked och det är första gången jag kan glädjas åt ett besked
              från integrationsministern om att det ska tillsättas en utredning
              på detta viktiga område. Jag tackar för svaret.
            </seg>
          </u>
          <note type="speaker" n="e0d2859f">
            Anf. 116 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-11" n="ba66ef48">
            <seg n="a2db7b4e">
              Herr talman! Jag är glad över att jag kan glädja Luciano. Alla
              svar han får gläder honom inte. Han tycker inte ens om de lösningar
              jag lägger fram, men i detta svar finner vi äntligen varandra.
            </seg>
            <seg n="ee08b55b">
              Jag förstår problemet när det gäller vem man ska interpellera.
              Ska man tala generellt om bostadsmarknaden tycker jag att man
              ska prata med Mats Odell och också se till att han har ett integrationsperspektiv
              i det hela. Alla sakministrar ska se till att ha ett jämställdhets-
              och integrationsperspektiv det är inte jag som ska komma och tala
              om deras politikområden så fort det gäller integration eller jämställdhet.
              Jag hoppas att Luciano Astudillo interpellerar och får svar på
              sina frågor också av andra ministrar.
            </seg>
          </u>
          <note n="27dd7ea0">
            Överläggningen var härmed avslutad.
          </note>
          <note n="567b5b84">
            13 § Svar på interpellation 2006/07:306 om Europarådets kampanj
            mot mäns våld mot kvinnor och våld i nära relationer
          </note>
          <note type="speaker" n="5f8fd0bf">
            Anf. 117 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-12" n="ba66ef48">
            <seg n="51df7ea7">
              Herr talman! Carina Hägg har ställt ett antal frågor till mig
              som utgår från Europarådets kampanj mot mäns våld mot kvinnor
              och våld i nära relationer, men som också i allra högsta grad
              handlar om det arbete som regeringen gör och i fortsättningen
              avser att göra vad gäller mäns våld mot kvinnor och barn. Jag
              tackar för frågorna och ser detta som ännu ett bra tillfälle för
              att tala om denna viktiga fråga.
            </seg>
            <seg n="ceb3e300">
              De första tre frågorna berör den nationella handlingsplanen för
              att motverka mäns våld mot kvinnor som regeringen just nu arbetar
              med att ta fram. Dessa frågor lyder: När kommer statsrådet att
              presentera den aviserade handlingsplanen mot mäns våld och därtill
              hörande frågor?
            </seg>
            <seg n="cf621487">
              På vilket sätt kommer statsrådet att se till att riksdagen och
              den svenska delegationen i Europarådet involveras i arbetet med
              att ta fram handlingsplanen? Och: Kommer statsrådet att verka
              för att handlingsplanen omfattar de delar som Europarådet pekar
              på?
            </seg>
            <seg n="cd87d15c">
              Jag vill börja med att säga att regeringen ser frågan om mäns
              våld mot kvinnor som ett prioriterat område under denna mandatperiod.
              Regeringen har nyligen lämnat en proposition till riksdagen om
              socialtjänstens stöd till våldsutsatta kvinnor och deras barn.
              Lagstiftningen skärps så att kommunernas ansvar framgår tydligare.
            </seg>
            <seg n="67461c0c">
              Jag håller med Carina Hägg i problembeskrivningen och att det
              finns mycket kvar att göra när det gäller att motverka mäns våld
              mot kvinnor. Därför har regeringen också påbörjat arbetet med
              en övergripande handlingsplan för att motverka mäns våld mot kvinnor.
              Ambitionen är att efter ett brett samrådsarbete, där organisationer
              med erfarenhet inom området kommer att höras, presentera den under
              hösten 2007. Handlingsplanen ska vara en nationell handlingsplan.
            </seg>
            <seg n="dc47a1d2">
              Regeringen avser också att under 2007 presentera en handlingsplan
              för att motverka människohandel för sexuella ändamål och prostitution.
            </seg>
            <seg n="25cd1540">
              Regeringens syn på frågan om mäns våld mot kvinnor är helt i
              linje med Europarådets kampanj.
            </seg>
            <seg n="616bb5ff">
              Carina Hägg har också ställt följande tre frågor. På vilket sätt
              kommer jag att se till att regeringen bidrar till Europarådets
              kampanj, till exempel i form av bidrag med goda exempel? Vilka
              ekonomiska medel kommer jag att arbeta för att regeringen avsätter
              för kampanjen, och vilka kommer att få ta del av de ekonomiska
              medel som avsätts? På vilket sätt kommer jag att verka för att
              regeringen samverkar inom Norden och Baltikum kring kampanjen?
            </seg>
            <seg n="b0133b0f">
              På detta vill jag svara följande: Kampanjens syfte är att få
              staterna att intensifiera sitt arbete runt mäns våld. I Sverige
              har vi under en lång tid arbetat med dessa frågor, och vi har
              också haft ett antal olika kampanjer. Detta arbete sker inte isolerat
              från internationellt arbete, inte minst när det gäller övriga
              Norden eller de baltiska staterna. Vi har ett gott samarbete med
              dessa länder, och det hoppas jag verkligen att vi också fortsättningsvis
              kommer att ha. Jag tänker bland annat på Women and Democracy-konferenserna
              som är ett nordisk-baltiskt samarbete och som också inbegriper
              frågor som har med mäns våld att göra. Vi har också ett gott samarbete
              när det gäller frågor om människohandel och prostitution. Självklart
              kommer jag att vid mina möten med ministrar från andra länder
              också ta upp frågor som rör Europarådets kampanj.
            </seg>
            <seg n="6b81ae2e">
              Regeringen har inte avsatt några riktade medel till Europarådets
              kampanj, men på förslag av regeringen har resurserna inom jämställdhetsområdet
              förstärkts med 400 miljoner kronor för att bland annat förstärka
              arbetet med att minska mäns våld mot kvinnor. Den handlingsplan
              som nu tas fram är tänkt att ta ett samlat grepp om arbetet för
              att motverka mäns våld mot kvinnor, och skapa förutsättningar
              för ökad samverkan mellan olika aktörer på central och lokal nivå.
              Arbetet ligger alltså helt i linje med Europarådets kampanj.
            </seg>
            <seg n="090fc35c">
              Sverige har under maj till november 2008 ordförandeskapet i Europarådet.
              Diskussioner pågår om Sverige under den perioden också ska stå
              som värd för den avslutningskonferens som planeras inom ramen
              för Europarådets kampanj. Arbetet mot mäns våld mot kvinnor och
              barn har hög prioritet för regeringen som också lyfter fram dessa
              frågor i internationella sammanhang. Men vi får inte glömma att
              Europarådets kampanj i första hand är till för att uppmana Europas
              länder att nationellt arbeta för att motverka mäns våld mot kvinnor.
            </seg>
            <seg n="c1f31251">
              När det gäller Carina Häggs sista fråga om när Sverige kommer
              att ratificera konventionen mot människohandel och hur jag kommer
              att driva på för att även EU och andra länder ska ratificera konventionen
              mot människohandel vill jag svara på följande sätt.
            </seg>
            <seg n="1ba0d23e">
              Sverige har varit aktivt i förhandlingsarbetet och var dessutom
              ett av de första länderna som undertecknade konventionen den 16
              maj 2005, vilket var samma dag som konventionen öppnades för undertecknande.
              Sverige ser konventionen som ett mycket viktigt steg i medlemsländernas
              arbete för att förebygga och motverka människohandel, och självklart
              tycker jag att det är positivt att alla stater undertecknar och
              ratificerar konventionen.
            </seg>
            <seg n="f1983580">
              En utredare har just nu i uppgift att bland annat göra en översyn
              av människohandelsbrottet. Utredaren ska enligt direktiven också
              analysera frågan om Sveriges tillträde till Europarådets människohandelskonvention
              och vilka lagändringar som i så fall kan krävas och ge förslag
              på sådana lagändringar. Utredningen ska vara klar den 31 oktober
              i år.
            </seg>
          </u>
          <note type="speaker" n="e1000dc7">
            Anf. 118 CARINA HÄGG (s):
          </note>
          <u who="carina_hagg_fe9c1b" xml:id="i-9912ee90fa762bee-0" n="15667f74">
            <seg n="de8136eb">
              Herr talman! Jag tycker att det är trevligt att talman Per Westerberg
              har möjlighet att leda förhandlingarna här i kväll, för den här
              kampanjen och det här arbetet har stöd hos talmannen. Därför känns
              det bra att vi debatterar under din ledning, Per Westerberg. Egentligen
              var meningen att vi skulle vara flera ledamöter från delegationen
              och från flera partier som deltog i debatten, bland annat från
              Nyamko Sabunis eget parti, men eftersom det blev lite senare än
              det var tänkt får jag ensam representera delegationen här.
            </seg>
            <seg n="2259dcdb">
              Jag välkomnar att statsrådet Nyamko Sabuni säger att hon tycker
              att dessa frågor är viktiga, att hon understryker handlingsplanen
              och ger en tidtabell för när den ska komma. Det är viktigt att
              vi får dessa klarläggande besked. Men när jag hör svaret känner
              jag att det finns bekymmer.
            </seg>
            <seg n="c46850fe">
              Låt mig först säga att det har varit en ganska lång resa att
              få denna kampanj till stånd. I Europarådet identifierade vi att
              det fanns ett problem. Vi drev fram det, så att det togs upp vid
              toppmötet i Warszawa för två år sedan. Vi hade ett arbetsmöte
              i Helsingfors, en uppstart i Madrid, och nu rullar kampanjen på.
              Nästa hållpunkt är ett halvtidsmöte i juni. Då vill jag gärna
              ha med mig svar från regeringen som jag kan framföra vid det tillfället:
              Hur långt har vi kommit och vad planerar vi?
            </seg>
            <seg n="f40c0336">
              Sedan blir det avslutning nästa år. Då får vi i Sverige ta över
              ordförandeklubban. Vi har alltså ett extra ansvar, både för att
              vi är med från början och för att vi avslutar det. Det finns mycket
              förväntningar på oss i och utanför Sverige när det gäller vad
              vi kan göra.
            </seg>
            <seg n="7fdd8dbc">
              Jag har några ytterligare frågor. Nyamko Sabuni pekar på de 400
              miljoner som avsätts. Det är en ganska stor summa på det här politikområdet.
              På vilket sätt kan dessa medel komma kampanjen till del, hur ska
              man söka dem, och vilka är kriterierna? Jag tänker inte i första
              hand på oss i riksdagen utan på olika organisationer.
            </seg>
            <seg n="e80c2a24">
              För att de ska kunna föra ut de här frågorna i samhället krävs
              att organisationerna också har pengar. Frågorna kan inte drivas
              utan ekonomiska medel. På vilket sätt kan de ideella organisationerna
              och andra få del av medlen? Vilken person är koordinator och ansvarig
              för de här frågorna på departementen?
            </seg>
            <seg n="d46746b2">
              Vi har pratat om handlingsplanen, och det är positivt att regeringen
              är så engagerad i den. Men det är ju många andra som också är
              engagerade. Jag vill gärna veta hur handlingsplanen ska arbetas
              fram. Kommer man att göra det i samverkan med riksdagen? Europarådets
              svenska delegation vill självfallet bidra efter mål och möjligheter
              med sina erfarenheter.
            </seg>
            <seg n="df22cd5f">
              Vi måste ha både män och kvinnor i det här arbetet. Det här är
              ingen kvinnofråga utan en mänsklig fråga som både män och kvinnor
              har ansvar för. Det är också viktigt att det inte bara blir en
              man även om det är en kunnig man som arbetar med handlingsplanen.
              Handlingsplanen måste tas fram brett, så att många känner att
              deras aspekter på dessa frågor blir tillgodosedda och att man
              ser dem.
            </seg>
            <seg n="ff7de27b">
              Kommer handlingsplanen att omfatta de punkter som Europarådet
              pekar på? Statsrådet Nyamko Sabuni pekar på att det ligger i linje
              med detta, men hon säger inte att hon står bakom eller instämmer
              i Europarådets arbete utan i stället att det är i linje med det.
              Det kan vara en distinktion. Det är viktigt att få ett tydligt
              svar på att Nyamko Sabuni står bakom arbetet.
            </seg>
            <seg n="e74331b0">
              Ett sätt att visa detta är att ha en dialog med regeringens myndigheter
              och SKL. Men det är också fråga om att ge direktiv till jämställdhetshandläggarna
              på de olika länsstyrelserna på vilket sätt de kan arbeta med frågorna
              under kampanjen och vara en del av kampanjen.
            </seg>
            <seg n="b1f9cb24">
              Jag är lite oroad. Det är upp till regeringen att organisera
              sitt arbete. Det ska jag inte ha några synpunkter på. Men det
              är lite oroande att det är färre anställda, det vill säga att
              en resursbrist på departementet kan komma att påverka arbetet.
              Vilka planer har Nyamko Sabuni för att inte hamna i situationen
              att man inte riktigt orkar jobba med frågorna och inte orkar göra
              ett avslut nästa år? Vi har några månader på oss.
            </seg>
          </u>
          <note type="speaker" n="87000e4f">
            Anf. 119 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-13" n="ba66ef48">
            <seg n="eacc9757">
              Herr talman! Min bedömning är att det inte är en kampanj som
              är det första vi ska prioritera. Man måste tolka ordet kampanj
              rätt. Vi hade en kampanj när det gäller trafficking 2002. Den
              var bra och framgångsrik på alla sätt, men jag fokuserar på pengar
              och mänskliga resurser för att få ihop handlingsplanen. Jag vill
              att man ska ta ett större grepp, involvera flera departement och
              flera olika grupper också när det gäller mäns våld mot kvinnor.
              Det handlar inte bara om det traditionella mäns våld mot kvinnor,
              som vi känner till, utan det gäller också hedersproblem och våld
              i samkönade relationer. Vi måste se till situationen för kvinnor
              med funktionshinder och den risk de lever med. Det finns kvinnor
              med missbruksproblem, och så vidare. Det finns olika grupper man
              måste ta med i ett sådant program. Det är där jag satsar resurserna.
            </seg>
            <seg n="71aef84e">
              Däremot har vi visat intresse för att hålla slutkonferensen för
              Europarådets kampanj. Vi kan diskutera vidare hur kampanjen ska
              läggas upp, också gärna med delegationen.
            </seg>
            <seg n="9f60ae8c">
              När jag säger i linje med menar jag att vi håller med om det
              som står i Europarådets föreskrifter. Det gäller förebyggande
              arbete och lagändringar. Vi har redan satt i gång med några sådana.
              Bara det att vi ålägger socialtjänsten ett större obligatoriskt
              ansvar att ge kvinnor stöd är en sådan sak. Det faktum att en
              lag träder i kraft den 1 juli som ser till att skadestånd till
              kvinnor som har misshandlats av sina män inte ska ingå i bodelningen
              när de skiljer sig från männen är också ett led i detta. Det handlar
              om lagändringar, skyddat boende och program för män. Ska vi komma
              till rätta med detta måste man också se till att de män som misshandlar
              kan rehabiliteras på olika sätt så att de inte misshandlar igen.
            </seg>
            <seg n="7a907d2f">
              Sedan var det en fråga om resurserna på departementet. För tillfället
              råder ingen resursbrist. Det finns ett antal människor som har
              varit projektanställda. Deras projekt upphör, och därför upphör
              också deras projektanställningar. De får gå. Många av dem är bra.
              Det innebär att till de nya tjänster där vi nu söker folk ser
              jag gärna att några av dem söker tjänsterna. Vi söker nytt folk
              till dessa tjänster. Det som har hänt är att de projektanställdas
              projekt har upphört. Det är ingen som har blivit uppsagd.
            </seg>
            <seg n="e646026a">
              Arbetet är viktigt för mig. Det är prioriterat. Jag har sagt
              det i medier förut, och jag säger det igen: Mäns våld mot kvinnor,
              inklusive hedersproblem och hedersvåld, är en akut jämställdhetsfråga.
              Jag kommer att sätta in så många och så stora resurser som det
              bara behövs. Jag ska se till att mina kolleger på övriga sakdepartement
              också prioriterar frågan.
            </seg>
          </u>
          <note type="speaker" n="78c7c193">
            Anf. 120 CARINA HÄGG (s):
          </note>
          <u who="carina_hagg_fe9c1b" xml:id="i-9912ee90fa762bee-1" n="15667f74">
            <seg n="875f87fb">
              Herr talman! Jag välkomnar statsrådet Nyamko Sabunis ansvar för
              frågorna. Jag upprepar vikten av en handlingsplan. Den måste utvecklas
              till en handlingsplan som innefattar många olika områden. Det
              är ett komplext problem. Det är därför det tar tid, och det är
              därför det behövs många människor från olika håll i samhället
              som engagerar sig för att bryta trenden.
            </seg>
            <seg n="930645bf">
              Det är fortfarande en negativ trend. Det är inte fråga om att
              antalet anmälningar ökar eftersom flera vågar anmäla, utan expertisen
              säger att antalet faktiska fall ökar. Då måste vi bryta trenden.
              I dag finns ett våld som breder ut sig och som för tankarna till
              en pandemi. Orsakerna bakom detta skiljer sig åt. Men konsekvenserna
              är att det finns många offer. Därför är det bra att göra insatser
              inom socialtjänsten med en ny lagstiftning där man tydliggör kommunernas
              ansvar. Men jag tror att det fortfarandet inte står att man är
              skyldig att ge ett skyddat boende. Det står stöd, men det är möjligt
              att jag har fel. Jag skulle gärna få ett klarläggande eftersom
              det är en viktig detalj.
            </seg>
            <seg n="e48f7f3e">
              Jag brukar säga att det var 24 000 fall 2005. Jag vet att statsrådet
              själv talar om 25 000 fall året därpå. Siffrorna visar varför
              det behövs en kampanj. Det behövs en bra lagstiftning. Det finns
              mer att göra på lagstiftningsområdet, men vi har en i huvudsak
              bra kampanj. Det finns alltmer kunnande på området. Vi satsar
              på skyddat boende. Vi satsar på att utveckla de tekniska frågorna.
              Det går säkert att göra mer. Jag har hört att man i Storbritannien
              har byggt skyddade rum för vissa kvinnor. Det finns inte en lösning
              som fungerar för alla, men det finns rätt mycket för att även
              med teknikens hjälp och mänskliga resurser skydda kvinnorna.
            </seg>
            <seg n="d1a3df70">
              Män behöver behandling för att deras beteende ska brytas. Attityder
              behöver förändras. Men det behövs också ett arbete bland män.
              Det är nödvändigt för att bryta kurvan. Det jag säger nu är lite
              grann svar på frågan om kampanj. Det behövs ett attitydförändrande
              arbete. Det tar tid och kraft, och då måste många engageras. Därför
              är det viktigt att de som vill jobba med kampanjen känner ett
              engagemang och att de också kan söka pengar, så att Nyamko Sabuni
              kan känna att hon får största möjliga stöd i sitt arbete att förändra
              Sverige.
            </seg>
            <seg n="8198a3ae">
              Våldet har ingen åldersgräns. Barn blir våldsoffer. SKL:s animerade
              filmer med barn från tre år visar hur barn tidigt upplever sin
              situation. Roks har skriften Mötesplats: riskzonen Om ungdomar
              och Internet . Där framgår hur de lockas in i situationer. Där
              finns Kvinnor mitt i livet. Det finns kvinnor i framskjutande
              positioner. Vi har Maria Carlshamre, EU-parlamentariker, som har
              beskrivit sina personliga erfarenheter. Kommunal har som facklig
              organisation gått före på arbetsmarknaden och erbjudit kvalificerat
              stöd för sina medlemmar i samverkan med Folksam. Äldre kvinnor
              drabbas, men där slås inte alltid larm av omgivningen. Man tror
              ofta inte att äldre kvinnor drabbas. Sedan finns gruppen gravida.
              Det borde vara en obligatorisk fråga på mödravårdscentralen. Handikappade
              ska nämnas. Kommer de in på kvinnojourerna om de är handikappade,
              till exempel rullstolsbundna? Det finns många andra handikapp.
            </seg>
            <seg n="cf530da7">
              Vi har identifierat det som benämns som hedersrelaterat förtryck,
              som jag vet att Nyamko Sabuni själv är engagerad i. Vi har könsstympning.
              Våldet och förtrycket tar sig många uttryck. Därför krävs det
              en kampanj. Sedan kan vi fylla kampanjer med det vi själva mest
              prioriterar. Ibland kan andra ord användas, till exempel samordnare,
              men kampanj är ett lätt ord att använda. Vi kan alla göra så mycket.
            </seg>
            <seg n="26665c5a">
              Jag vill ha lite mer svar på hur pengarna ska användas samt vilka
              initiativ som Nyamko Sabuni vill ta nationellt, i den nordisk-baltiska
              kretsen och i EU-kretsen. Det är viktigt att riksdagsledamöter
              ingår i delegationer. Erfarenheter från det här året kan föras
              med till nästa års kvinnokommission i FN. Då tror jag att det
              återigen blir ett stöd för regeringen när flera pratar om frågorna.
            </seg>
          </u>
          <note type="speaker" n="2c5db998">
            Anf. 121 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-14" n="ba66ef48">
            <seg n="d9c5aac9">
              Herr talman! Jag håller med om att frågan behöver uppmärksammas
              på olika sätt. Vi kommer att göra det i denna kammare, i form
              av offentliga debatter, på debattsidorna och så vidare. Det är
              helt klart att det måste göras. Det handlar i mångt och mycket
              om attitydförändringar.
            </seg>
            <seg n="1281a16f">
              Under arbetet med handlingsplanen kommer flera relevanta människor
              att bjudas in. Det är de drabbade, de som drabbar, de som jobbar
              med de drabbade på olika sätt, myndigheter och experter. Vi behöver
              bjuda in brett ute i samhället för att få så mycket perspektiv
              som möjligt på vad det är vi ska göra. Om det ska bli ett brett
              program måste alla vara representerade på ett eller annat sätt
              för att avge sina synpunkter inför det arbete vi bedriver.
            </seg>
            <seg n="129602b0">
              De pengar som ska gå till handlingsplanen kan jag inte säga något
              närmare om, men de åtgärder som vi kommer att satsa på är stöd
              och hjälp för att utveckla skyddade boenden och kunskapshöjande
              verksamheter inom polis och domstolsväsende allt det som jag nämnde
              att vi kommer att behöva göra och ta in i denna handlingsplan.
              Det är det som kommer att kosta, och det är det pengarna kommer
              att gå till. Exakt vad varje åtgärd kommer att kosta eller ens
              vad varje åtgärd kommer att innehålla kan jag inte svara på i
              dag. Det är precis det arbete som bereds inom Regeringskansliet.
            </seg>
            <seg n="d85768ae">
              Det finns väl mer att ta in i denna handlingsplan, kanske när
              vi har den första hearingen i maj eller juni. Då kan det finnas
              mer att utgå från och diskutera för att se var vi hamnar, och
              därmed kan vi också se en bild av vad som kommer att bli de stora
              kostnaderna för handlingsplanen. Det viktigaste är att det som
              är rätt och riktigt ska göras och att det ska bekostas. Ekonomin
              ska inte vara en anledning till att inte göra denna handlingsplan
              eller till att inte föreslå vissa åtgärder, utan det som är rätt
              och behövligt ska göras och ska bekostas.
            </seg>
          </u>
          <note type="speaker" n="7491f861">
            Anf. 122 CARINA HÄGG (s):
          </note>
          <u who="carina_hagg_fe9c1b" xml:id="i-9912ee90fa762bee-2" n="15667f74">
            <seg n="d59992e5">
              Herr talman! Jag vill understryka för Nyamko Sabuni att vår tanke
              är att det arbete som riksdagen kommer att göra ska grundas på
              erfarenhet och ska vara en del av handlingsplanen. Vi ska bidra
              med kunskap. Alla partier kanske inte kommer att landa på samma
              slutsatser, men så får det vara och så är det självfallet i ett
              parlament. Det viktiga är att var och en bidrar med det man tycker
              är viktigt, med de kunskaper som man samlar på sig och som man
              utifrån de olika utskotten har anledning att prioritera.
            </seg>
            <seg n="1dcb45a2">
              Det är klart att handlingsplanen är i centrum för oss, och det
              är också en del av det som Europarådet har pekat på, vikten av
              att vi får en handlingsplan. Jag tror också att det är viktigt
              att man till exempel ger direktiv till länsstyrelsernas jämställdhetsenheter,
              talar med myndigheter och får i gång de här processerna ute, för
              frågan är inte löst. Som jag sade tidigare är lagstiftningen ganska
              bra, men fortfarande sker det, som Amnesty pekar på, kränkningar
              av mänskliga rättigheter. Människor berövas möjligheten att fullt
              ut leva och verka i samhället. Man begränsas demokratiskt.
            </seg>
            <seg n="ed0783ca">
              Jag har fått information från utsatta kvinnor som har berättat
              att de inte kunde gå och rösta i höstens val. Antingen fungerade
              inte spärrmarkeringarna, på så sätt att de helt enkelt inte fick
              tillgång till sina handlingar och information om sin vallokal,
              eller också vågade de inte ens gå och rösta. Det är en konsekvens.
            </seg>
            <seg n="2e141d01">
              Det finns också andra konsekvenser. En kvinna jag träffade förra
              hösten hade flytt till en kvinnojour tillsammans med sina barn,
              och på något underligt sätt hade mannen spårat dem. Han hade inte
              hittat hennes boende, men på något sätt fanns han i samma kommun.
              Det var en tidsfråga när han skulle hitta henne. Polisen sade:
              Vi klarar inte att skydda henne i längden. Hon måste flyttas utomlands.
              Känner hon någon?
            </seg>
            <seg n="6ce858be">
              Nej, det är inte så lätt om man inte har något kontaktnät utanför
              landet, om man inte kan språket i en väldigt svår situation där
              man inte har kraft och ork att ta sina barn och ge sig i väg till
              en okänd verklighet.
            </seg>
            <seg n="f4ea3aa4">
              Då känner jag som svensk politiker att jag skäms för att vi som
              land inte kan ta detta ansvar att skydda våra medborgare, utan
              man ska behöva vara flykting på grund av sitt kön. Det är den
              yttersta konsekvensen. Det är viktigt att vi tidigt identifierar
              ett beteende.
            </seg>
          </u>
          <note type="speaker" n="0d24cbda">
            Anf. 123 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-f85c935d7cf15a32-15" n="ba66ef48">
            <seg n="dbeff5ef">
              Herr talman! Jag håller med dig, Carina. Det är helt oacceptabelt
              att vi bor i ett demokratiskt land som påstår sig följa de mänskliga
              rättigheterna och att det ändå finns kvinnor som ska fly från
              sitt land. Det är klart att det inte får förekomma.
            </seg>
            <seg n="4379f057">
              Avslutningsvis vill jag säga att det finns mycket som är akut
              och brådskande, och jag avser att inleda arbetet med det också
              under tiden som arbetet med handlingsplanen pågår. Det är till
              exempel en utvärdering av verksamheterna när det gäller skydd
              för kvinnan och de verksamheter som kvinnor placeras i för att
              få skydd och stöd och så vidare. Hur fungerar det? Vilka metoder
              fungerar bäst? Jag tror att det är viktigt att vi kan göra det
              ganska snabbt. Det räcker inte bara med att sammanställa vad som
              pågår, utan vi måste också veta hur det faktiskt fungerar.
            </seg>
            <seg n="16efc4ce">
              Jag ser framför mig en parallell process, där vi kan ha idéer
              som gäller både det akuta som vi redan kan börja genomföra och
              annat som samlas till slutprodukten i denna handlingsplan någon
              gång under hösten. Jag tror att vi är på samma sida, och jag hoppas
              att vi ska kunna samarbeta närmare kring denna fråga.
            </seg>
          </u>
          <note n="27dd7ea0">
            Överläggningen var härmed avslutad.
          </note>
          <note n="c7a9b1b7">
            14 § Anmälan om inkomna uppteckningar från EU-nämndssammanträde
          </note>
          <note n="6d334dfb">
            Talmannen anmälde att uppteckningar från EU-nämndens sammanträde
            tisdagen den 13 februari inkommit.
          </note>
          <note n="25e64e6e">
            15 § Hänvisning av ärenden till utskott
          </note>
          <note n="6626c181">
            Föredrogs och hänvisades
          </note>
          <note n="f981be1b">
            16 § Förnyad bordläggning
          </note>
          <note n="82161bc9">
            Föredrogs och bordlades åter
          </note>
          <note n="7cdcc2b7">
            17 § Bordläggning
          </note>
          <note n="635ded91">
            Anmäldes och bordlades
          </note>
          <note n="50b46b9a">
            18 § Anmälan om interpellationer
          </note>
          <note n="03ab9aff">
            Anmäldes att följande interpellationer framställts
          </note>
          <note n="e5bfca70">
            den 13 mars
          </note>
          <note n="cfd5523e">
            Sylvia Lindgren
          </note>
          <note n="70789033">
            Mats Pertoft
          </note>
          <note n="f6bfeee2">
            Ylva Johansson
          </note>
          <note n="f6bfeee2">
            Ylva Johansson
          </note>
          <note n="7da97a15">
            Alice Åström
          </note>
          <note n="eeb2c182">
            Interpellationerna redovisas i bilaga som fogats till riksdagens
            snabbprotokoll tisdagen den 20 mars.
          </note>
          <note n="51cab39b">
            19 § Anmälan om skriftligt svar på fråga
          </note>
          <note n="61cb7de9">
            Anmäldes att skriftligt svar på följande fråga inkommit
          </note>
          <note n="eef141ed">
            den 12 mars
          </note>
          <note n="d65aec2c">
            Hillevi Engström
          </note>
          <note n="2c5d16dc">
            Svaret redovisas i bilaga som fogats till riksdagens snabbprotokoll
            tisdagen den 20 mars.
          </note>
          <note n="e2449ede">
            20 § Kammaren åtskildes kl. 20.25.
          </note>
          <note n="5eaf6ed4">
            Förhandlingarna leddes
          </note>
          <note n="dc0eba46">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
