<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--127</head>
          <docDate when="2006-06-15">2006-06-15</docDate>
        </div>
      </front>
      <body>
        <div>
          <note n="9829cc1c">
            ﻿
          </note>
          <note n="946fe500">
            Riksdagens protokoll
          </note>
          <note n="61a6c0ff">
            2006/07:127
          </note>
          <note type="date" n="49b99446">
            Fredagen den 15 juni
          </note>
          <note n="61b86349">
            Kl. 09:00 - 14:29
          </note>
          <note n="5c64bc18">
            1 § Anmälan om fördröjt svar på interpellation
          </note>
          <note n="783dffc5">
            Till riksdagen hade inkommit följande skrivelse:
          </note>
          <note n="abb8db58">
            Interpellation 2006/07:636
          </note>
          <note n="d97ad456">
            Interpellation 2006/07:636 Korttidsstudiestöd och det livslånga
            lärandet
          </note>
          <note n="6b4ad771">
            Interpellationen kommer att besvaras måndagen den 18 juni 2007.
          </note>
          <note n="34392f73">
            Skälet till dröjsmålet är att jag har fått oförutsedda åtaganden.
          </note>
          <note n="b03a7df9">
            Jan Björklund
          </note>
          <note n="7653cd3c">
            2 § Svar på interpellation 2006/07:535 om skötsamhetskriterier
            för frivård inom kriminalvården
          </note>
          <note type="speaker" n="11c9dc43">
            Anf. 1 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-0" n="f9ce4aab">
            <seg n="ca8ccfbb">
              Fru talman! Kjell Eldensjö har frågat mig vilka åtgärder jag
              avser att vidta för att utökad frigång ska kopplas till ett förmånssystem
              samt vilka åtgärder jag avser att vidta för att generösare beviljanden
              av frigång inte bara ska framstå som ett sätt att frigöra anstaltsplatser.
            </seg>
            <seg n="fd91f125">
              Jag håller med Kjell Eldensjö om att målet med tiden i anstalt
              ska vara att den intagne bryter med sitt brottsliga förflutna
              och ett liv i utanförskap och i stället inlemmas i samhällsgemenskapen.
              I förlängningen berör de aktuella frågorna ett högprioriterat
              område för regeringen, nämligen hur vi ska få människor i arbete.
              En viktig förutsättning för att kunna lämna en tillvaro präglad
              av kriminalitet och att känna sig delaktig i samhället är naturligtvis
              att man har ett arbete.
            </seg>
            <seg n="9aa65ceb">
              Jag är också överens med Kjell Eldensjö om att individens motivation
              till en positiv förändring måste tas till vara ännu bättre inom
              Kriminalvården. Det är därför som Kriminalvården har fått i uppdrag
              att utarbeta ett system som ökar möjligheterna att uppmuntra och
              förstärka positivt beteende bland intagna under verkställighet
              av fängelsestraff.
            </seg>
            <seg n="8064b514">
              Inom ramen för uppdraget driver Kriminalvården en verksamhet
              med ett förmånssystem på försök vid några anstalter. Inom Justitiedepartementet
              pågår också ett arbete med att utforma en ny kriminalvårdslagstiftning
              inom vilken någon form av förmånssystem kan komma att bli en del.
              Självfallet bör Kriminalvårdens redovisning av de erfarenheter
              som försöksverksamheten ger inväntas innan regeringen kan gå vidare
              med en ny lag.
            </seg>
            <seg n="e4fd87c5">
              Den lagstiftning som gäller från den 1 januari i år innebär att
              övergången från anstalt till frihet blir mer strukturerad, delvis
              genom nya utslussningsåtgärder. Den nya lagstiftningen innebär
              vidare att verkställigheten av fängelsestraff är mer individualiserad.
              Självklart ska utslussningsåtgärderna användas så att skötsamhet
              lönar sig. Intagna som är skötsamma har större möjlighet att avtjäna
              sina fängelsestraff utanför anstalterna genom exempelvis vistelse
              på så kallade halvvägshus eller genom utökad frigång. Samtidigt
              riskerar intagna som missköter sig att få den villkorliga frigivningen
              senarelagd. Redan genom de lagändringar som gäller från den 1
              januari i år är alltså konsekvenserna av skötsamhet och misskötsamhet
              tydligare än vad de har varit. Om någon form av förmånssystem
              införs är det också naturligt att det kopplas till utslussningsåtgärderna.
              Regeringen har gett Brottsförebyggande rådet i uppdrag att utvärdera
              den nya lagstiftningen om utslussning. Uppdraget ska redovisas
              senast den 1 april 2010.
            </seg>
            <seg n="24a5c326">
              Det är väl känt att själva övergången från vistelse i anstalt
              till vistelse i frihet är en kritisk tidpunkt när det gäller risken
              för återfall i brott. Därför är bra och effektiva frigivningsförberedelser
              en mycket viktig komponent i en kriminalvård där det återfallsförebyggande
              arbetet sätts i centrum. Samtliga utslussningsåtgärder, inte bara
              frigång, ska underlätta övergången mellan tiden i anstalt och
              livet i frihet. Det är min övertygelse att en väl fungerande utslussning
              är avgörande för att en intagen ska kunna lämna sina brott bakom
              sig och kunna gå ut i arbete.
            </seg>
          </u>
          <note type="speaker" n="3f3452e3">
            Anf. 2 KJELL ELDENSJÖ (kd):
          </note>
          <u who="kjell_eldensjo_0301ee" xml:id="i-18e649585334a4e2-0" n="45cc63c9">
            <seg n="4add3b58">
              Fru talman! Tack, justitieministern, för svaret på min interpellation.
              Jag tycker väl att det ser ut som om vi strävar åt samma håll,
              i alla fall, i den här frågan.
            </seg>
            <seg n="9efb0fea">
              Med tanke på det tryck som nu finns när det gäller fängelseplatser
              kan det ju lätt börja misstänkas att utökad frigång utnyttjas
              för att frigöra platser så att nya fängelsedömda brottslingar
              kan få plats att börja avtjäna sina fängelsestraff så fort som
              möjligt. Jag vet att nya anstaltsplatser är på gång och att andra
              moderniseras för att uppfylla dagens krav, men eftersom situationen
              nu är svår skulle man lätt kunna tro att den utökade frigången,
              som redan börjat gälla, är just ett sätt att frigöra fängelseplatser,
              vilket i så fall är olyckligt. Jag hoppas och tror att den kopplingen
              inte finns.
            </seg>
            <seg n="03cf2783">
              Jag anser att det är väldigt viktigt att frigång endast kan bli
              aktuell till följd av att en intagen varit skötsam och följt sin
              individuella verkställighetsplan, för annars är frigång snarare
              till förfång för den intagne än till hjälp.
            </seg>
            <seg n="9f742033">
              Precis som justitieministern säger i interpellationssvaret måste
              målsättningen vara att kriminella ska ges bästa möjliga förutsättningar
              att bryta sin brottsliga bana, att lämna det samhälleliga utanförskapet
              bakom sig och därmed ta till sig ett mer normalt levnadsmönster.
            </seg>
            <seg n="12b8ffce">
              Fru talman! Jag tror att Kriminalvårdsutredningens förslag om
              en förmånstrappa i flera steg skulle kunna vara de morötter som
              behövs för att motivera intagna att så att säga steg för steg
              bli alltmer mogna att också i slutet av strafftiden kunna slussas
              ut från fängelsevistelsen till ett normalt liv utan våld.
            </seg>
            <seg n="d1d2c340">
              Ett sådant system skulle enligt utredningen bygga på en individuell
              verkställighetsplan som den intagne själv varit med och planerat
              och godkänt. Verkställighetsplanen behöver dock omprövas tid efter
              annan, och därvid blir förmånstrappan aktualiserad: Det blir steg
              upp, steg ned eller att den intagne står kvar på samma nivå. Det
              blir ett mått på hur han eller hon mognat för fortsättningen och
              förhoppningsvis utslussning före tidpunkten för villkorlig frigivning.
            </seg>
            <seg n="f42c23f1">
              Jag skulle gärna vilja höra ytterligare lite om justitieministerns
              tankar om just den modell som Kriminalvårdsutredningen kom fram
              till som sitt förslag.
            </seg>
            <seg n="3eeb66ad">
              Jag ser att justitieministern i sitt skriftliga svar uttalar
              att individens motivation till en positiv förändring måste tas
              till vara ännu bättre inom Kriminalvården, men jag tror att motivationsåtgärderna
              precis som Kriminalvårdsutredningen föreslår bör bygga på en sorts
              förmånstrappa där intagna successivt kvalificerar sig för en framgångsrik
              utslussning. Vad tycker justitieministern?
            </seg>
          </u>
          <note type="speaker" n="82122672">
            Anf. 3 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-1" n="f9ce4aab">
            <seg n="881530d8">
              Fru talman! Jag är också säker på att Kjell Eldensjö och jag
              är på väg åt samma håll, och det är väl väldigt bra att det är
              på det viset.
            </seg>
            <seg n="91507548">
              Jag vill först kommentera att bristen på fängelseplatser kan
              leda till att man använder frigång och utökad frigång mer frekvent.
              Ja, den misstanken kan man känna oro för. Samtidigt är jag bestämd
              med att utgå från beslutens bokstav, nämligen att frigång och
              den här typen av utslussningsåtgärder ska vara ett led i den individuella
              planen för att göra en tidigare dömd bättre skickad att klara
              av ett liv efter avtjänat fängelsestraff.
            </seg>
            <seg n="b02f6393">
              Då är det nog så, inte minst om man har suttit inne ganska länge,
              att det krävs en successiv övergång till ett mer normalt liv utanför
              anstalterna. För många kriminella är det här besvärligt, därför
              att de har sällan den sociala trygghet i sin bakgrund som man
              kan behöva och knappast heller ett nätverk av sociala kontakter
              och praktiska frågor ordnade på ett sådant sätt att det är lätt
              att komma ut i frihet. Då behöver man kanske mer tid än vad vi
              har haft tidigare och också en mer genomtänkt planering. Jag vill
              ändå tro att Kriminalvårdens arbete har den bestämda inriktningen.
              Bristen på fängelseplatser, eller behovet av fler platser, är
              naturligtvis ett stort bekymmer. Vi arbetar givetvis med de investeringsplaner
              och prognoser som Kriminalvården har och får återkomma i budgetsammanhang.
            </seg>
            <seg n="63156f4c">
              När det gäller förmånssystemet och Kriminalvårdsutredningen tycker
              jag att Kriminalvårdsutredningen hade ett bra, praktiskt och jordnära
              perspektiv på hur man ska arbeta med människor som måste förändra
              sin livssituation, nämligen att det ska löna sig att göra rätt,
              och när man missbrukar friheten och inte tar sitt ansvar får det
              konsekvenser.
            </seg>
            <seg n="7d0a1da1">
              Återigen kan man konstatera att många av dem som sitter inne
              inte haft den erfarenheten under uppväxtåren, och de har därför
              en hel del att gå igenom innan de ser nyttan av att uppträda hederligt
              och bete sig enligt lagar och regler. Det är således viktigt att
              verksamheten inom Kriminalvården byggs utifrån det.
            </seg>
            <seg n="c85866bb">
              Jag följde Kriminalvårdsutredningens arbete ganska noga och tycker
              att de hade en bra utgångspunkt. Det är svårare att översätta
              den typen av pedagogik till den verksamhet som finns inom Kriminalvården.
              Jag är mycket positiv till den försöksverksamhet som bedrivs.
              Många remissinstanser har emellertid varit negativa till utredningens
              förslag och uttryckt farhågor av alla möjliga och omöjliga slag.
              Man har pekat på att detta kan leda till skillnader i hur påföljden
              används i olika delar av landet, att det hela inte är särskilt
              förutsägbart och så vidare.
            </seg>
            <seg n="e858035a">
              Vad gäller förutsägbarheten vill jag invända mot det som sagts.
              Om man vet vad som gäller vet man också att det får konsekvenser
              ifall man inte följer reglerna. Och det är förutsägbart. Det är
              just det som är syftet, alltså att göra livet lite mer förutsägbart
              för de intagna och få dem att inse att allt gott inte kommer med
              automatik.
            </seg>
            <seg n="153206d5">
              Jag ser fram emot de erfarenheter man kommer att göra av detta.
              Det är inte lätt att gå från den situation vi haft med mycket
              få incitament och konsekvenser av dåligt beteende. Det är klart
              att man kanske måste ta det stegvis och pröva sig fram. De erfarenheter
              man får kommer naturligtvis att ligga till grund för det arbete
              som jag och departementet kommer att bedriva för att så småningom
              landa i ett förslag som blir mer hållbart över tid.
            </seg>
          </u>
          <note type="speaker" n="22e3ebd0">
            Anf. 4 KJELL ELDENSJÖ (kd):
          </note>
          <u who="kjell_eldensjo_0301ee" xml:id="i-18e649585334a4e2-1" n="45cc63c9">
            <seg n="ea6dddf6">
              Fru talman! Jag är medveten om att det finns sådana som har andra
              åsikter om detta, men vad jag kan minnas var Kriminalvårdsutredningen
              i dessa avseenden ganska enig i sina förslag.
            </seg>
            <seg n="653fb3a0">
              Det är bra att Kriminalvården får i uppdrag att utarbeta system
              som ökar möjligheten att uppmuntra och förstärka positivt beteende
              bland de intagna under verkställigheten av fängelsestraffet. Jag
              är dock lite nyfiken på de försöksverksamheter som nu bedrivs,
              om de utgår från en förmånstrappa eller om det finns någon annan
              typ av förmåner som läggs in i programmet i försöksverksamheten.
              Det vore intressant att få veta lite grann om just detta, hur
              många anstalter eller vårdavdelningar som är involverade, om försöken
              kommer att utökas, när det hela utvärderas och så vidare.
            </seg>
            <seg n="b5a7edc3">
              Om jag sedan får återgå till frigången uppfattar jag att den
              utökade möjligheten till frigång baseras på konsekvenser av skötsamhet
              och misskötsamhet, precis som justitieministern sade. Det är bra
              och naturligtvis helt nödvändigt. Begreppet skötsamhet kan emellertid
              tolkas olika av olika anstalter över tiden. Bland annat därför
              vore det bra med en förmånstrappa som är matchad till skötsamhet
              och fullständig efterföljelse av den individuella verkställighetsplanen,
              som den intagne själv varit med om att utforma och godkänna. Den
              nu införda utökade frigången är i det sammanhanget lite dåligt
              tajmad eftersom förmånssystemet ännu inte är utarbetat.
            </seg>
            <seg n="d1df8e8c">
              Nu säger justitieministern i interpellationssvaret att om någon
              form av förmånssystem införs blir det naturligt att koppla det
              till utslussningsåtgärderna. Jag förstår att det även avser frigången.
              Uttalandet kan då ses positivt, och det ska jag försöka göra.
              Men det är lite vagt eftersom det sägs om någon form av förmånssystem
              införs. Det är alltså inte alldeles klart vad gäller den delen.
            </seg>
            <seg n="ab48d6b2">
              Brottsförebyggande rådet ska utvärdera den nya lagstiftningen
              om utslussning. Uppdraget ska redovisas senast den 1 april 2010.
              Ska detta tolkas så att något permanent förmånssystem sammankopplat
              med utökad frigång inte är aktuellt förrän efter utvärderingen,
              alltså någon gång 2011 eller 2012? Av justitieministerns svar
              framgår att hon tvekar en aning just beträffande förmånssystem.
              För egen del tror jag att ett förmånssystem skulle motivera den
              intagne att bli skötsammare, vilket i sin tur skulle leda till
              en mer framgångsrik utslussning i samhället.
            </seg>
          </u>
          <note type="speaker" n="3399d299">
            Anf. 5 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-2" n="f9ce4aab">
            <seg n="c2d32d9b">
              Fru talman! Vad gäller frågan om tajmning får vi nog skylla det
              på den tidigare regeringen. Vi har fått ärva en del beslut som
              fattats av riksdagen med eller mot den majoritet som fanns tidigare.
              Då får vi utgå från det.
            </seg>
            <seg n="ae06df05">
              När det gäller förmånssystem kan jag säga att det finns ett uppdrag
              till Kriminalvården att utarbeta ett system där man uppmuntrar
              och förstärker positivt beteende bland de intagna under verkställigheten.
              Inom ramen för det uppdraget ska man bedriva försöksverksamhet
              på ett begränsat antal anstalter, nämligen Luleå, Österåker, Hinseberg
              och Kirseberg. Jag tror att Kirseberg började med det den 1 april,
              och det är möjligt att det även gäller de övriga.
            </seg>
            <seg n="c6b62cee">
              Man har i försöket inrättat två nivåer på samtliga anstalter,
              normalnivå och förhöjd nivå. Utbudet av generella och individuella
              förmåner skiljer sig åt lite grann på de olika nivåerna. På anstalten
              Kirseberg har det även inrättats en grundnivå och på anstalten
              Hinseberg en öppen förhöjd nivå. Det finns alltså lite olika varianter,
              vilket jag tror är bra. Behandlingsavdelningarna kommer att vara
              på den högre nivån, det vill säga att det krävs bättre skötsamhet
              om man ska kunna åtnjuta goda behandlingar, vilket också många
              intagna eftersträvar.
            </seg>
            <seg n="0168b878">
              Kriminalvården ska senast i slutet av mars nästa år redovisa
              de erfarenheter man gjort av försöksverksamheten. Jag tänker givetvis
              inte vänta till 2010 med att uppmuntra Kriminalvården att använda
              sig av goda erfarenheter. Mot bakgrund av den omfattande kritiken
              från remissinstanserna tycker jag att det är intressant att i
              denna begränsade skala pröva lite olika modeller för hur man kan
              arbeta. Om man ska ha ett förmånssystem är det nämligen viktigt
              att det är stabilt, fungerar och har avsedd effekt samt att vi
              har personalen med på det hela.
            </seg>
            <seg n="a785a189">
              Om man ska använda ett förmånssystem och få det att fungera måste
              alla som arbetar inom Kriminalvården känna förankring i de principer
              som gäller och i hur det fungerar, annars fungerar inte den typen
              av pedagogik. Det är naturligtvis också en fråga om utbildning
              och träning, praktik, i förhållande till hur man beter sig.
            </seg>
            <seg n="5c40c808">
              I mars nästa år får vi, som sagt, veta vilka erfarenheter man
              gjort av detta. Jag är helt övertygad om att många snabbt kommer
              att lyssna till de goda erfarenheter man gjort och säkert också
              kommer att på något sätt försöka använda sig av dem. Jag tror
              att vi kommer att få se det.
            </seg>
            <seg n="8ffed693">
              Det är alldeles självklart att vi haft bekymmer med att den nästan
              enda konsekvenshanteringen varit kollektiv bestraffning när någon
              på en avdelning betett sig riktigt illa. Det är naturligtvis fullständigt
              befängt att den som ingenting gjort kan få sämre villkor för att
              det varit stökigt på en avdelning. Vi måste få den typen av regelverk
              att fungera gentemot individerna.
            </seg>
            <seg n="c946c6dd">
              När det gäller frigången och försöksverksamheten vill jag återigen
              säga att jag tror att det i hög grad måste bygga på att man arbetar
              med varje individ. Där har vi sett brister i de individuella programmen
              som inte varit så väl utvecklade som man skulle önska. Arbetet
              med utslussningsåtgärderna kan vara ett sätt att strama upp planeringen
              utifrån den enskilde individens behov och förutsättningar. Avsikten
              är naturligtvis att vi bättre än hittills ska lyckas återanpassa
              människor till ett hederligt liv.
            </seg>
          </u>
          <note type="speaker" n="49f6a0e2">
            Anf. 6 KJELL ELDENSJÖ (kd):
          </note>
          <u who="kjell_eldensjo_0301ee" xml:id="i-18e649585334a4e2-2" n="45cc63c9">
            <seg n="7f96bfb6">
              Fru talman! Jag vill tacka så mycket för de upplysningar jag
              fått. Det var just för att få höra hur det ligger till i verkligheten
              som jag lyfte upp frågan i form av en interpellation. Jag tror
              att det är viktigt att med jämna mellanrum göra det tills det
              hela är i hamn.
            </seg>
            <seg n="77fcded9">
              Jag ska inte förlänga debatten så mycket mer eftersom jag vet
              att justitieministern har fler interpellationer att besvara. Låt
              mig lite grann sammanfatta hur jag uppfattar frågan efter denna
              debatt.
            </seg>
            <seg n="40487528">
              Vi är överens om att den intagnes motivation till positiv förändring
              måste tas till vara ännu bättre än i dag. Justitieministern har
              inte tagit ställning till ett permanent införande av förmånssystem,
              och om ett sådant system införs är det inte säkert att det blir
              i form av en förmånstrappa utan det får de utvärderingar som kommer
              längre fram visa. Jag hoppas att Kriminalvårdsutredningens förslag
              till stora delar kommer att genomföras framöver.
            </seg>
            <seg n="3a3af79b">
              Jag tackar justitieministern för en givande debatt.
            </seg>
          </u>
          <note type="speaker" n="4e5840e3">
            Anf. 7 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-3" n="f9ce4aab">
            <seg n="ff4b4772">
              Fru talman! Jag tackar också för diskussionen. Jag vill gärna
              säga att jag tycker att det är bra att man i riksdagen visar intresse
              för det utvecklingsarbete som bedrivs inom kriminalvården. Alldeles
              för ofta ägnar vi enbart tid och kraft åt eventuella rymningar
              eller hur många platser det finns och så vidare, men uppdraget
              till Kriminalvården är ändå att ge svårt sargade människor som
              har begått väldigt allvarliga brott förutsättningar för att kunna
              fungera på ett bättre vis efter avtjänat straff.
            </seg>
            <seg n="35f3a57e">
              Det är otroligt viktigt för brottsoffren, allmänheten och de
              direkt berörda individerna att det blir bättre än det är i dag.
              Vi har en hel del tillkortakommanden när det gäller verksamheten.
              Det är därför vi arbetar med den här försöksverksamheten och med
              förmånssystemet även om kritiken har kommit. Jag har redan varit
              tydlig med att jag tycker att grundtanken är väldigt bra och konstaterar
              att det finns ett antal frågor som har väckts i remissomgången.
              Försöksverksamheten kanske kan ge svar på de frågorna. Sedan kan
              vi gå vidare.
            </seg>
            <seg n="d35b8e46">
              Min avsikt är att vi ska ha ett stabilt system som gör det tydligare
              att ett gott beteende är det som vi uppskattar. När man inte sköter
              sig inom kriminalvården ska det få konsekvenser. På det viset
              kan vi mycket lättare få ett gott resultat, tror jag.
            </seg>
            <seg n="bd685792">
              Men det finns också andra viktiga frågor när det gäller innehållet
              i kriminalvården. Jag tycker att det är bra att riksdagsledamöter
              lyfter fram de frågorna. Vi har en hel del att berätta. Det går
              också att höra av sig direkt till Kriminalvården för att få information
              om det.
            </seg>
          </u>
          <note n="bb1bd93e">
            Överläggningen var härmed avslutad.
          </note>
          <note n="b364b76f">
            3 § Svar på interpellation 2006/07:543 om sms-lån
          </note>
          <note type="speaker" n="4c7f5611">
            Anf. 8 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-4" n="f9ce4aab">
            <seg n="50bb8ae7">
              Fru talman! Egon Frid har frågat kommun- och finansmarknadsminister
              Mats Odell vilka åtgärder han avser att vidta för att dels lösa
              de problem som uppstår till följd av kreditinstitutens bristande
              rutiner i samband med sms-lån, dels få kreditinstituten att erbjuda
              lån på villkor som är skäliga för låntagaren.
            </seg>
            <seg n="35dae912">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="10fd3731">
              Förekomsten av sms-lån väcker en hel del nya frågor inte minst
              eftersom en stor del av låntagarna är ungdomar. Konsumentverket
              har ifrågasatt såväl marknadsföringen av lånen som villkoren i
              låneavtalen. Dessa frågor prövas nu av Marknadsdomstolen. Jag
              följer utvecklingen noga.
            </seg>
            <seg n="a2427eb8">
              En viktig aspekt är i vad mån konsumentkreditlagens vanliga regler
              ska gälla för den här sortens lån. Detta är också beroende av
              de bakomliggande EG-reglerna. Den 21 maj i år träffades en politisk
              överenskommelse i EU:s konkurrenskraftsråd om ett nytt direktiv
              om konsumentkrediter. Direktivet ställer bland annat krav på att
              kreditgivaren ska genomföra en kreditprövning av konsumenten innan
              en kredit beviljas. I departementet ska nu inledas ett arbete
              med ändringar i konsumentkreditlagen. I detta arbete kommer sms-lånen
              att särskilt beaktas.
            </seg>
          </u>
          <note type="speaker" n="02aba72b">
            Anf. 9 EGON FRID (v):
          </note>
          <u who="egon_frid_85d7bf" xml:id="i-2f7e56569d7d034b-0" n="ae2bd85a">
            <seg n="568f8d90">
              Fru talman! Jag vill först upplysa justitieminister Beatrice
              Ask om att min avsikt i första läget var att ställa interpellationen
              till just henne. Men kammarkansliet hänvisade till Mats Odell.
              Det visar väl vilken komplex fråga det är med sms-lån, snabblån
              och denna typ av kreditgivning. Det är naturligtvis en fråga för
              både justitieministern, finansmarknadsministern och konsumentministern,
              så ni har ett stort gemensamt ansvar för att ta hand om frågan.
            </seg>
            <seg n="50955112">
              Sms-lån är på 1 000, 2 000 eller 3 000 kronor med 100, 200, 300
              eller upp till 600 kronor i avgift. Man ska återbetala dem inom
              entvå månader. Utan normal kreditprövning kan man snabbt få dem
              via en sms-knapptryckning på sin mobiltelefon.
            </seg>
            <seg n="58c6e79c">
              Snabblån och sms-lån innebär naturligtvis inga större problem
              för alla som har möjlighet att invänta en inkomst och betala tillbaka.
              Men det krävs inte så stora summor, och detta är en extra börda
              som läggs på en redan ansträngd ekonomi. Människor kan snabbt
              hamna i skuldfällan. Kronofogdemyndigheten, Konsumentverket och
              konsumentvägledarna i landet delar oron och har varit med om att
              slå larm om den snabba och accelererande utvecklingen, om hur
              oseriösa, oetiska, osolidariska och orättvisa snabbkrediter av
              den här typen är och om vilka grupper som blir utsatta för detta.
              Det är människor som redan är ekonomiskt utsatta som utnyttjas
              i den här oetiska verksamheten. Snabbkrediter med dålig kreditprövning
              och ockeravgifter används till snabba konsumtionslån och spellån.
              Om man skulle få mer tid på sig och göra mer övertänkta saker
              skulle man kanske inte ta dessa snabblån.
            </seg>
            <seg n="457d11b4">
              Det är lätt att tala om det egna ansvaret för den egna ekonomin,
              om konsumentmakt och om medvetna val. Men människor som redan
              har hamnat i skuldfällan har inte det fria valet. Det är där vårt
              ansvar som lagstiftare kommer in. Vi ska förebygga skuldfällor.
              Det ansvaret kan vi inte backa från genom att tala om individens
              fria val och kreditmarknadens självsanering. Vi måste därför arbeta
              förebyggande.
            </seg>
            <seg n="998a102c">
              Justitieministern säger i sitt svar, som jag tycker är oroväckande
              kort med tanke på att det är ett så oroväckande samhällsproblem:
              En viktig aspekt är i vad mån konsumentkreditlagens vanliga regler
              ska gälla för den här sortens lån.
            </seg>
            <seg n="7b1ed0c9">
              Vi är inte ens där att vi använder konsumentkreditlagens vanliga
              regler. Vi är inte ens där att Finansinspektionen har full tillsyn
              över den här typen av kreditgivning, som jämställs med övrig kreditgivning.
              Man hänvisar till arbetet i EU, men man måste ta ansvar för den
              nationella lagstiftningen för att komma till rätta med den här
              typen av snabbkrediter. Det här måste vara en primär uppgift för
              regeringen att arbeta med.
            </seg>
          </u>
          <note type="speaker" n="b7d40d91">
            Anf. 10 ANTI AVSAN (m):
          </note>
          <u who="anti_avsan_387eab" xml:id="i-608b949f8f22a4d1-0" n="4f088198">
            <seg n="466be2aa">
              Fru talman! Egon Frid säger sig vara bekymrad över utvecklingen
              när det gäller snabbkrediter, främst sms-lån. Frågeställningarna
              beträffande kreditgivning och snabba lån gäller flera olika aspekter.
              Det finns många saker att utgå ifrån. Det gäller konsumentskyddsaspekter,
              möjligheten att på en marknad ta upp lån, den enskildes ansvar
              och kreditgivarens ansvar. Jag är inte helt säker på att Egon
              Frid har hela bilden klar för sig.
            </seg>
            <seg n="6cb11dbe">
              När det första gäller sådana fall av kreditgivning som är klandervärda
              finns det en civilrättslig ogiltighetsregel i avtalslagens ogiltighetskatalog
              redan i dag. Det är bestämmelsen om ocker. Den klassiska ockersituationen
              är den som kallas kreditocker. En låntagare befinner sig i trängande
              behov av att snabbt förstärka sin ekonomi, och långivaren utnyttjar
              det och betingar sig oskäligt hög ränta. Det är typexemplet.
            </seg>
            <seg n="3d9b8951">
              Bestämmelsen innebär även i andra fall att om en kreditgivare
              har utnyttjat någons trångmål, oförstånd, lättsinne eller beroendeställning
              till att själv skaffa sig förmåner som står i ett uppenbart missförhållande
              till vad kredittagaren får ut av kreditavtalet är ett sådant avtal
              ogiltigt.
            </seg>
            <seg n="4f7c25b7">
              Om avtalet inte skulle vara ogiltigt finns det fortfarande möjligheter
              att i ett enskilt fall jämka oskäliga avtalsvillkor med stöd av
              avtalslagens generalklausul mot oskäliga avtalsvillkor. Utöver
              den civilrättsliga regleringen i avtalslagen är ocker också straffbelagt
              enligt en bestämmelse i brottsbalken.
            </seg>
            <seg n="71328e03">
              Justitieministern var också inne på bestämmelserna i konsumentkreditlagen,
              där kreditgivning också regleras. Där framgår det att enligt god
              kreditgivningssed ska konsumentens intressen tas till vara med
              tillbörlig omsorg. Innan kredit beviljas ska en kreditprövning
              ske. Det finns i och för sig vissa undantag för engångskrediter
              med kortare kredittider, om kreditbeloppet ska betalas på en gång
              eller vid krediter som rent allmänt avser mindre belopp.
            </seg>
            <seg n="78a50328">
              Här har också Konsumentverket, som är tillsynsmyndighet, ganska
              långtgående befogenheter. Man har rätt att företa inspektion,
              rätt att ta del av handlingar som behövs för tillsynen och möjlighet
              att förelägga vite om man inte får handlingar eller upplysningar.
              Det finns också en möjlighet för Konsumentverket att förelägga
              en näringsidkare att upphöra med att lämna krediter. Ett sådant
              föreläggande får förenas med vite. Det kan också besluta att meddela
              varning.
            </seg>
            <seg n="d83a4ff9">
              Det finns ett antal olika möjligheter att redan i dag agera.
              Det utvecklas nya former för olika verksamheter. Det kan ske via
              Internet och via sms. Det är möjligen i viss mån nya miljöer.
              Men i allt väsentligt ska gällande lagstiftning gälla även på
              de nya områden som utnyttjar nya teknikmöjligheter.
            </seg>
            <seg n="df527d8f">
              Det är klart att det finns skäl att vara uppmärksam på frågeställningar.
              Men så väldigt oroande tycker jag inte att det är.
            </seg>
          </u>
          <note type="speaker" n="e4bd3f18">
            Anf. 11 FREDRIK SCHULTE (m):
          </note>
          <u who="fredrik_schulte_8d0f7f" xml:id="i-7279416be11c2052-0" n="e4ee42b8">
            <seg n="d0854c77">
              Fru talman! Låt mig först få kommentera lite av den felaktiga
              bild som Egon Frid försöker framställa med interpellationen och
              korrigera vissa faktafel som har framlagts för att därefter ställa
              en fråga till justitieministern.
            </seg>
            <seg n="8f8c6113">
              Jag tror inte att det är någon som föreställer sig att de företag
              som tillhandahåller sms-lån bedriver någon form av välgörenhet.
              Men det är fortfarande ett fullt legitimt företagande. Det är
              företagare som bidrar till att skapa arbetstillfällen här i Sverige,
              bidrar till företagandet och levererar en väldigt populär produkt
              som varit mycket framgångsrik. Det är ingenting felaktigt som
              de sysslar med.
            </seg>
            <seg n="39515d95">
              Det är definitivt så, i motsats till det som Egon Frid påstår,
              att dessa företagare inte bedriver någon form av ocker. Det har
              prövats av allmän åklagare på en anmälan som är gjord av Konsumentverket.
              Man konstaterar att de kreditavgifter som dessa företag utkräver
              för att utställa ett lån faktiskt är lägre än de kreditavgifter
              som statliga Nordea kräver. Man har heller inte någon form av
              ränta på de lån som man erbjuder. Den enda substantiella skillnaden
              är därmed att löptiden på lånen är kortare. I annat fall är det
              principiellt samma typ av långivning som statliga Nordea bedriver.
            </seg>
            <seg n="76c8624d">
              Egon Frid påstår också att kreditavgifterna skulle vara oskäligt
              höga. Jag skulle vilja fråga Egon: Vad är en skälig prissättning
              för den här typen av kreditavgifter? Uppenbarligen måste också
              Nordeas kreditavgifter vara oskäligt höga.
            </seg>
            <seg n="0eca4a7d">
              Frågan är då: Vad anser Egon Frid är en skäligt hög kreditavgift?
              Är det något som Egon Frid personligen avgör efter sitt eget godtycke?
              Det som är ett skäligt pris på en produkt är väldigt enkelt det
              som en köpare och säljare kommer överens om inför en transaktion
              på marknaden. Men det är möjligt att Vänsterpartiet har en annan
              ståndpunkt i den frågan.
            </seg>
            <seg n="1929a370">
              Egon Frid menar även att det är ett problem att sms-låneföretagen
              erbjuder lån till personer som har betalningsanmärkningar. Jag
              tror nog att verkligheten ser lite annorlunda ut. Det finns en
              halv miljon människor, tyvärr i stor utsträckning ungdomar, som
              har betalningsanmärkningar. De har kanske haft en tuff ekonomisk
              period men har sedan fått rätsida på sin ekonomi. De har då inte
              möjlighet att ta lån. Jag har blivit kontaktad av en hel del sådana
              ungdomar som upplever en otrolig frustration i att de trots att
              de har sin ekonomi på plats inte har möjlighet att ta lån för
              att till exempel köpa en bostad.
            </seg>
            <seg n="5c4c1bc0">
              Egon Frid menar att sms-lånen skulle vara ett medel för spelmissbruk.
              Det är mycket beklämmande med spelmissbruk. Det finns nog ingen
              som tycker annorlunda. Problemet är att spelmissbruk finns oavsett
              om sms-lånen finns. Man tar lån på annat sätt via kompisar eller
              i värsta fall Hells Angels.
            </seg>
            <seg n="9e78cc20">
              Egon Frid påstår också att det är ett stort problem att lånen
              tas i andra personers namn. Det är också ett problem som finns
              oavsett sms-lånen. Jag tror inte att existensen av den så kallade
              tvillingligan, som har sysslat med omfattande bedrägeri fastän
              utan att använda sms-lån, har undgått någon.
            </seg>
            <seg n="988aa392">
              Jag tror att man ska poängtera att problembilden i sammanhanget
              handlar om att människor inte tar tillräckligt eget ansvar. Att
              då från statens sida gå in och förbjuda någonting är inte svaret
              på frågan. Det handlar om att poängtera att människor har ett
              eget ansvar för sin ekonomi.
            </seg>
            <seg n="93b9acc3">
              Sedan har jag en kort fråga till justitieministern. Jag har varit
              i kontakt med ett av de företag som är kreditgivare, Mobillån
              Sverige AB. De har inga problem med att vara prövade av Marknadsdomstolen.
              Däremot upplever de en otrolig frustration av att vara trakasserade
              av Konsumentverket under processen. Konsumentverket har bedrivit
              en medial antikampanj mot företaget. Det känns inte riktigt som
              Konsumentverkets roll. Därför skulle jag vilja höra justitieministerns
              syn på det.
            </seg>
          </u>
          <note type="speaker" n="b40f91cb">
            Anf. 12 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-5" n="f9ce4aab">
            <seg n="04e89f81">
              Fru talman! Det ligger i sakens natur att relativt nya företeelser
              väcker frågor och ställer ett antal lagregleringar och annat i
              en ny dager där man får pröva dem. Sms-lån är för många en förhållandevis
              ny företeelse. Därför får det också berättigad uppmärksamhet.
            </seg>
            <seg n="ba782754">
              Jag delar uppfattningen som Anti Avsan gav uttryck för, att det
              redan i dag finns väldigt mycket i regelverket som gör att man
              kan agera mot de felaktigheter och misstag som kan begås även
              med nya företeelser på marknaden. Det är viktigt att man har det
              klart för sig.
            </seg>
            <seg n="ee008e08">
              Samtidigt ska man inte underskatta detta. Jag har stor respekt
              för att man kan vara bekymrad över att ungdomar för lättvindigt
              kan komma att ta lån. Det är alltid olyckligt om man kanske av
              rent oförstånd skuldsätter sig på ett sätt som man inte klarar
              av.
            </seg>
            <seg n="3271b8f6">
              Nu har vi haft det bekymret redan tidigare innan sms-lånen kom.
              Det är ingen ny företeelse. Jag har naturligtvis ingenting emot
              att det finns de som bedriver olika typer av information och utbildning
              för människor när det gäller hur lån fungerar och annat. Det är
              bra.
            </seg>
            <seg n="fd6f97b4">
              Däremot utgår jag ifrån att Konsumentverket, och för den delen
              andra myndigheter, inte ägnar sig åt trakasserier eller annat.
              Det finns ingen anledning till det. Men inte minst ungdomar kan
              ha glädje av att få vanlig upplysning och bättre kunskaper om
              räntor, regelverk och annat så att de faktiskt vet vad de gör.
              Det tror jag att jag i varje fall kan säga som förälder.
            </seg>
            <seg n="c5375b8e">
              I sakfrågan behöver man inte göra en kreditprövning på sms-lånen
              enligt konsumentkreditlagen. Det undantaget kom för ganska få
              år sedan. Riksdagen fattade beslut om det 2002/03. Det innebar
              att man gjorde den bedömningen att risken var liten för att den
              här typen av krediter skulle medverka till konsumenters överskuldsättning.
              Man ansåg nivån ganska låg. Återbetalningskraven var dessutom
              sådana att man inte tyckte att det var bekymmersamt utan undantog
              det.
            </seg>
            <seg n="32758617">
              Som jag sade i min inledning gör nu ett EU-beslut att vi måste
              titta på frågan igen. I det sammanhanget får man naturligtvis
              pröva den typ av frågeställningar som finns i den här debatten.
              Jag tycker inte att det är ett särskilt vagt svar. EU-beslutet
              innebär, som jag nämnde, att det ställs krav på att kreditgivare
              ska genomföra en kreditprövning av konsumenten innan en kredit
              beviljas.
            </seg>
            <seg n="e795989e">
              Vi får pröva det mot den bedömning som riksdagen gjorde för ett
              antal år sedan och se hur det fungerar. Det får man göra i laga
              ordning. Det arbetet är i gång på Justitiedepartementet, och det
              är väl bra.
            </seg>
            <seg n="8dea55df">
              De här frågorna är komplexa. Konsumentfrågorna lyder under integrations-
              och jämställdhetsministern. Jag vet att man arbetar med de frågorna
              där, och ministern har också här i kammaren deltagit i flera debatter
              och pekat på regeringens syn i de frågorna.
            </seg>
            <seg n="63279eed">
              Vi kommer att titta på frågan utifrån det faktum att vi måste
              få fram ett regelverk som stämmer överens med EG-beslutet. Jag
              utgår ifrån att inga trakasserier förekommer från myndigheter
              visavi medborgare eller företag.
            </seg>
            <seg n="1c427848">
              Jag ser att det alltid finns en del bekymmer med ungdomar och
              deras ekonomi och att detta med låntagande har sina problem. Men
              vi har ett ganska stabilt regelverk, och frågorna prövas i olika
              sammanhang där man har till uppgift att syna att reglerna följs
              och att det hela fungerar. Jag känner mig relativt trygg med detta.
            </seg>
          </u>
          <note type="speaker" n="c4fbdfe6">
            Anf. 13 EGON FRID (v):
          </note>
          <u who="egon_frid_85d7bf" xml:id="i-2f7e56569d7d034b-1" n="ae2bd85a">
            <seg n="0ad45f19">
              Fru talman! Spännvidden i oro och åsikter är stor. Det råder
              en brist på oro hos vissa, och det är tydligt i debatten vilka
              man månar mest om. Det finns åtminstone en viss oro hos regeringen,
              men Fredrik Schulte tycker att man ska vara mer orolig för att
              Konsumentverket kritiserar sms-låneinstituten. Han är rädd för
              att det handlar om trakasserier.
            </seg>
            <seg n="78122be0">
              Oron hos oss alla borde i stället gälla det sätt på vilket den
              här typen av kreditinstitut och låneföretag utnyttjar människors
              önskan om att få ha lika mycket pengar som alla andra.
            </seg>
            <seg n="3bd39b98">
              De enda nya jobb som skapas med sms-lånens hjälp är jobb hos
              kronofogden, som kommer att få ett ökat jobb med att handlägga
              de indrivningsskulder som blir följden av den här typen av ökad
              kreditgivning. Detta ser vi redan nu.
            </seg>
            <seg n="597ece82">
              Detta är ett nytt problem. Som lagstiftare får man ha respekt
              för att det tar tid att efterjustera lagstiftningen. Men frågan
              är ändå vad regeringen och justitieministern kan göra för att
              vi redan nu ska kunna skärpa lagstiftningen i och med att vi har
              fått den nya typen av kreditgivning. Företagen följer inte gängse
              regler för kreditgivning, det vill säga rimlig kreditprövning
              och rimlig anståndstid, och tar inte heller ut avgifter som är
              rimliga.
            </seg>
            <seg n="8de16ae5">
              Det är naturligtvis rätt som Fredrik Schulte säger; det är administrativa
              kostnader på ett vanligt lån också. Men i proportion till lånebeloppet
              blir kostnaden extremt hög. Dessutom kör man i dag med avgifter
              i stället för ränta, vilket också är ett sätt att vilseleda. De
              totala kostnaderna för lånen blir extremt höga i relation till
              all annan form av normal kreditgivning. Sedan har vi naturligtvis
              andra typer av snabblån som ska kritiseras på samma sätt som sms-lånen.
              Det är detta som är så oerhört viktigt. Om vi nu har Finansinspektionen
              som ska se över kreditinstituten i Sverige är det enda rimliga
              kravet i dag att ställa att den får full tillsyn även över de
              företag som ger snabbkrediter. Det måste ske för att de inte ska
              använda otillbörliga sätt att ge ut krediter som riskerar att
              öka skuldfällan.
            </seg>
            <seg n="7aedd75a">
              Jag är den förste att hålla med om att människor som har någon
              form av betalningsanmärkning ska ha en rimlig rätt att få krediter.
              Det är ett oerhört viktigt steg i att sanera en skuldekonomi.
              Men detta ansvar ska inte oseriösa kreditinstitut ta, utan här
              ska staten ta ett ansvar på samma sätt som den gjorde i Finland.
              Där ordnade staten med den här typen av statliga saneringslån
              till rimliga kreditvillkor som bygger på en skuldsaneringslagstiftning
              som gör att människor som är skuldsatta och som måste sanera sina
              lån ska få en rimlig hjälp att bli skuldfria. Människor ska inte
              vara hänvisade till en otillbörlig kreditmarknad som spär på problemen
              och gör situationen värre. De här människorna är mer eller mindre
              i vissa utsatta situationer tvingade och hänvisade till de här
              företagen, som jag menar är på gränsen till otillbörlig verksamhet.
              De är på gränsen till vad vi normalt sett pratar om som ocker
              och ligger en bit ifrån gällande lagstiftning.
            </seg>
          </u>
          <note type="speaker" n="8b29698c">
            Anf. 14 ANTI AVSAN (m):
          </note>
          <u who="anti_avsan_387eab" xml:id="i-608b949f8f22a4d1-1" n="4f088198">
            <seg n="ccb429eb">
              Fru talman! Egon Frid tycks mena att den enskildes ansvar även
              för sina egna rättshandlingar bör vara minimalt. Man ställer sig
              frågan om Egon Frid tror att människor i allmänhet skulle bli
              mindre benägna att ta sms-lån och andra liknande lån om det fanns
              statliga saneringslån något som nämns i interpellationen.
            </seg>
            <seg n="ed263170">
              För egen del tycker jag nog att det är mycket viktigare att konsumenter,
              framför allt unga konsumenter, har tillräcklig kunskap om vad
              som krävs för att kunna ta ansvar för sin ekonomi. Det har tidigare
              bland annat talats om bättre utbildning i konsumentkunskap i skolan.
            </seg>
            <seg n="356c1c38">
              Man borde inse vikten av att ta saker och ting på allvar och
              av att kanske tänka efter en gång till innan man tar ett lån av
              den här typen. Om man är medveten om att det kan innebära att
              man hamnar i en svår situation tror jag att det är en bra utgångspunkt.
            </seg>
            <seg n="a43a03c7">
              Men detta innebär inte att man inte ska hjälpa evighetsgäldenärer
              eller andra som har hamnat i en svår situation. Det kan också
              ligga i samhällets intresse att få människor att fungera igen
              i samhället på ett vettigt sätt. Då kan de möjligen bidra i stället
              för att bara leva på någonting som andra på olika sätt bidrar
              med.
            </seg>
            <seg n="c55cd4c7">
              Sammantaget tror jag att det är viktigt att också enskilda är
              medvetna om att de har ett ansvar när de ingår rättshandlingar.
              Jag tror att det är en bra utgångspunkt. Men det utesluter inte
              att man i vissa fall också skulle kunna vara tvungen att vidta
              olika åtgärder.
            </seg>
          </u>
          <note type="speaker" n="df72e27e">
            Anf. 15 FREDRIK SCHULTE (m):
          </note>
          <u who="fredrik_schulte_8d0f7f" xml:id="i-7279416be11c2052-1" n="e4ee42b8">
            <seg n="1333bbe6">
              Fru talman! Jag skulle vilja börja med att tacka så mycket för
              justitieministerns svar. Jag instämmer som sagt till fullo i att
              det är helt i sin ordning att det sker en process i Marknadsdomstolen
              där man granskar den här verksamheten. Jag vet också att de företagare
              som har fått anmälningen tycker att det här är klart rimligt.
            </seg>
            <seg n="e5d0961b">
              Däremot tror jag tyvärr att det förekommer en viss form av trakasserier
              från Konsumentverket. Jag får väl bistå Nyamko Sabuni med underlag
              för att titta djupare in i den frågan.
            </seg>
            <seg n="0d44a61e">
              Egon Frid! Bara för att jag ser ett problem med att statliga
              myndigheter trakasserar företag och för att Egon Frid har den
              politiska åskådning han har innebär inte det att jag inte ser
              ett problem med att unga människor hamnar i ekonomiskt trångmål
              på grund av den här typen av lån. Men jag tycker inte att det
              är den enda delen av problembilden.
            </seg>
            <seg n="b71a3998">
              Jag tycker att det är viktigt att poängtera aspekten av att människor
              bär eget ansvar för sin ekonomi. Detta måste stå i fokus för hur
              man ska tackla problemen. Vi kan inte från statens sida förbjuda
              allting som människor kan använda sig av på ett felaktigt sätt.
              Då får vi ett samhälle där människor slutar att ta eget ansvar,
              slutar att tänka efter eget huvud och slutar reflektera över att
              de kanske kan göra fel. Det är då vi får de här problemen.
            </seg>
            <seg n="4dd6deb9">
              Jag tycker att det är fel att angripa problemet genom att hoppa
              på legitimt företagande. Det handlar inte om att man inte bryr
              sig om ungdomar. Det handlar också om att aspekten av politiken
              som präglar mycket av det svenska synsättet inte bara ska handla
              om att vi som politiker sitter och klankar ned på företag och
              på företeelser som vi inte tycker om och som speciellt Vänsterpartiet
              inte tycker om.
            </seg>
          </u>
          <note type="speaker" n="8e38af88">
            Anf. 16 HILLEVI LARSSON (s):
          </note>
          <u who="hillevi_larsson_9ae9e2" xml:id="i-a2259b41bc4bbe7f-0" n="f73966a0">
            <seg n="44c87ee6">
              Fru talman! Jag börjar med att tacka Egon Frid för den viktiga
              interpellationen.
            </seg>
            <seg n="26ceb653">
              Man kan tala mycket runt problemet det finns regler och det pågår
              arbete. Men verkligheten talar sitt tydliga språk. Det är allt
              fler människor i Sverige som blir skuldsatta, framför allt ungdomar.
              De här lånen späder på skulderna ytterligare. När man lyssnar
              på musikkanaler, vilket väldigt många ungdomar gör, kommer ju
              det här: Sms:a låna! Sms:a låna! Det är som ett mantra som förföljer
              folk fullständigt. Och vi vet ju att reklam har effekt. De här
              företagen ägnar sig åt en väldigt aggressiv marknadsföring.
            </seg>
            <seg n="abf34b4b">
              Det finns självfallet ett samband mellan att folk blir ännu mer
              skuldsatta och att de här lånen finns. Det gör inte problemet
              mindre, utan det späder på det ytterligare.
            </seg>
            <seg n="cc1be84b">
              Vi kan också se att spelberoendet i Sverige ökar mer och mer,
              inte minst bland unga. Spelberoendes förening har just reagerat
              mot de här snabba lånen. Är man spelberoende vill man ju ha tag
              i snabba pengar, speciellt om man har spelat bort allt man har.
              Då riskerar man att sjunka ännu djupare in i problem och skulder.
              Det handlar också om riktigt saftiga avgifter som inte alls redovisas
              av de här företagen, utan de kommer i efterhand som en smäll för
              dem som drabbas.
            </seg>
            <seg n="fbf9c40e">
              När man tittar på skuldbördan, som har ökat i Sverige, kan man
              se att det för det första är studieskulder, som många ungdomar
              har svårt att betala tillbaka. Det är mobilräkningar. Det har
              skett en explosion där. Allt fler har en mobiltelefon, och man
              får inte veta hur mycket man egentligen har ringt för förrän kanske
              tre månader senare. Vi har kreditkort där man inte riktigt hänger
              med utan hela tiden tar nya krediter. Och nu har vi dessa sms-lån.
            </seg>
            <seg n="f5dab9ef">
              Jag blir också lite bekymrad över längden på det här svaret från
              ministern. Jag tycker att detta är ett område där vi borde kraftsamla
              och inte bara hänvisa till det arbete som pågår. Jag tycker att
              vi borde ta initiativ till mer arbete på området.
            </seg>
            <seg n="8920d331">
              Man talar ofta om ockerränta. Det här är visserligen ingen ränta,
              utan man kallar det avgift, men i praktiken är det en ockerränta.
              Det är en fullständigt orimligt hög avgift i förhållande till
              att lånen är ganska små. Det är en ren förlustaffär för den enskilde.
              Man utnyttjar människors desperata situation. Det är löjligt att
              mena att de här företagen i första hand skulle hjälpa människor.
              Det är precis tvärtom. Även om de skulle säga det offentligt,
              är det klart att det ligger vinstintressen bakom. Lyckas man bara
              samla in en del av de här avgifterna har man redan där gjort en
              saftig vinst. Man behöver bara ge ett litet lån, och sedan får
              man en jättehög avgift tillbaka. Och man kan ju jaga dem som hamnar
              i skuldfällan nästan livet ut för att suga ut de här summorna.
            </seg>
            <seg n="96da0074">
              Jag hoppas verkligen att regeringen tar det här på allvar, speciellt
              mot bakgrund av att allt fler svenskar blir skuldsatta, inte minst
              ungdomar. Det är just ungdomar som drabbas hårdast av detta. Det
              handlar om den aggressiva marknadsföringen. Man gör inte någon
              kreditprövning. Man kan ju tycka att det är snällt av företagen
              att inte göra det, men är man redan skuldsatt och försöker ta
              sig ur den situationen blir det inte bättre av att man hamnar
              i en ännu värre situation.
            </seg>
            <seg n="8c34c343">
              Det är precis som Egon Frid säger: Skuldsatta människor är framför
              allt statens ansvar, inte vinstdrivande företags, som verkar utnyttja
              situationen, vilket den aggressiva marknadsföring där man försöker
              få folk att ta snabba lån tyder på.
            </seg>
          </u>
          <note type="speaker" n="3fe47174">
            Anf. 17 BÖRJE VESTLUND (s):
          </note>
          <u who="borje_vestlund_da672f" xml:id="i-00ce3a134ae8fc4a-0" n="c6a8c22a">
            <seg n="1797c935">
              Fru talman! Det som oroar mig i den här interpellationsdebatten
              är egentligen inte svaret. Det tror jag att man kan leva med.
              Jag tror också att jag kan instämma i det Hillevi Larsson säger.
              Det är kanske så att det krävs ännu starkare åtgärder. Det får
              man fundera över. Jag tycker att det är rimligt att man gör det.
            </seg>
            <seg n="eaf2c717">
              Men jag tror att man lever lite grann i olika världar här. Det
              har pratats om spelberoende och ungdomar. Jag har också en gång
              varit ung och haft en väldigt låg inkomst. Jag tog ett sådant
              här lån som tog mig 15 år att riktigt bli av med. Det var väldigt
              jobbigt. Jag vill inte påstå att jag inte visste vad jag gjorde,
              men konsekvenserna blev denna enormt långa tid för en ganska låg
              kredit. I dagens läge skulle den nästan te sig löjligt låg, men
              det är ganska många år sedan.
            </seg>
            <seg n="7212a494">
              Jag tänker också på de människor med väldigt låga löner som jag
              träffade under alla mina år som ombudsman i Hotell- och restaurangfacket.
              Det kanske handlade om att man var tvungen att gå till tandläkaren.
              Det kostade lite mer. Man var kanske tvungen att pynta upp med
              5 000 kronor direkt. Man tog ett sådant här lån, och så var man
              fast, inte under ett halvår, inte under ett år utan kanske under
              fem sex år.
            </seg>
            <seg n="d88ebbf4">
              Man kan inte bara säga att man ska ta ansvar för sin egen ekonomi,
              mina vänner. Det här måste vi ha skyddsvallar för i vårt samhälle,
              oaktat om man är fattig, ung eller spelberoende. Jag tror att
              vi måste ha en gemensam uppfattning om detta. Jag tycker att det
              blir smått löjligt när det sägs i debatten att man blir trakasserad
              av konsumentmyndigheterna när de försöker utöva tillsyn över den
              verksamhet de ska utöva tillsyn över.
            </seg>
            <seg n="eb79c8b6">
              Fru talman! Myndigheter kan säkert överträda sina befogenheter
              ibland. Det ifrågasätter jag inte på något sätt. Men i nio fall
              av tio visar det sig att detta är den uppgift man har. Vi skyddar
              konsumenter på olika sätt genom vår lagstiftning. Det kan handla
              om att vi inte får sälja mat som är skämd. Det är ganska självklart.
              Man får inte sälja leksaker som kan skada barn. Det är också sådant
              som är självklart. Här handlar det oftast om väldigt utsatta människor
              som inte har någon annan möjlighet än just detta. De kan inte
              knacka på dörren till banken. På banken tar det kanske två tre
              veckor innan man kan få sin kredit godkänd.
            </seg>
            <seg n="722c4698">
              Jag tycker att den här debatten väcker en del tankar. Jag hoppas
              också att justitieministern tar de här frågorna på fullt allvar
              och är beredd att gå vidare inom det regelverk som finns i EU
              och även att skärpa det svenska regelverket ytterligare om det
              behövs.
            </seg>
          </u>
          <note type="speaker" n="ab107209">
            Anf. 18 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-6" n="f9ce4aab">
            <seg n="f0b7064a">
              Fru talman! Det här börjar bli en riktigt intressant debatt,
              som kommer in på ideologi och väldigt viktiga frågor.
            </seg>
            <seg n="04dc7152">
              Det ankommer naturligtvis inte på mig eller någon annan minister
              att avgöra vad som är ocker eller inte. Det finns regler för hur
              det bedöms, och det finns regler för hur man bedömer en del andra
              mål i de här frågorna.
            </seg>
            <seg n="be82119d">
              Hillevi Larsson beskrev ganska väl hur verkligheten kan se ut
              för rätt många människor. Jag känner den verkligheten väl. Som
              minister har jag också att arbeta med frågor som rör skuldsättning,
              överskuldsättning och den typen av problem. Det är bara att konstatera
              att det finns för många människor här i landet som hamnar i skuldsättning
              på ett sätt som inte är acceptabelt, och inte minst ungdomar har
              svårigheter.
            </seg>
            <seg n="a2acbf94">
              Vi kommer väldigt snabbt till den fråga som Anti Avsan tog upp,
              nämligen frågan om personligt ansvar. Hur stort är det personliga
              ansvaret? Vad kan man göra för att stärka det personliga ansvaret?
              Jag sade inledningsvis att jag ser positivt på den typ av utbildnings-
              och informationsinsatser som man sätter in. Jag tror aldrig att
              staten kan klara av att bygga alla de skyddsvallar och ha alla
              de mekanismer som behövs för att människor inte ska hamna illa
              till när det gäller ekonomin. Det finns alltid nya möjligheter.
              Det spelar inte så stor roll om det är sms-lån eller någonting
              annat.
            </seg>
            <seg n="9da836ab">
              Därför har vi ett ganska omfattande regelverk. Det ser någorlunda
              vettigt ut. Jag tror att det kan användas också när det gäller
              nya företeelser. Det är vår skyldighet att följa upp att så sker.
              Men vi måste också fundera över om det finns annat som behöver
              göras. Det betyder inte och det är viktigt att markera den nyanseringen
              att man ska vara emot nya former för kreditgivning och annat.
              Det kan faktiskt behövas för att människor ska klara sin vardag,
              men det ska vara vettiga villkor. Vi ska naturligtvis ha skyddsvallar
              som gör att människor inte i onödan ställs inför situationer som
              de inte kan mäkta med eller klara av. Balansen mellan den enskildes
              ansvar och statens ansvar är viktig. Det är ingen hemlighet att
              alliansen har en större betoning på den enskildes ansvar. Men
              vi måste också ha särskild omsorg, inte minst om ungdomar.
            </seg>
            <seg n="023b095b">
              När detta är sagt kan jag berätta vad regeringen kan göra. Regeringen
              gör faktiskt en del. Vi har inlett ett arbete med konsumentkreditlagen.
              Framställandet av den departementspromemoria som kommer att ligga
              till grund för de förändringar som ska göras påverkas av att frågan
              om EU-beslutet faktiskt ska prövas av Europaparlamentet också,
              så det är lite tidsfördröjningar i systemet. I det sammanhanget
              kommer vi dock att få pröva denna fråga om kreditprövning, som
              är en mekanism som man kan ha när det gäller detta.
            </seg>
            <seg n="8f3aa743">
              Jag tycker att det är viktigt att riksdagen känner till att det
              arbetet kommer i gång. Då får vi också följa upp vad man har sagt
              i Europaparlamentet och naturligtvis i rådet, där vi redan har
              röstat.
            </seg>
            <seg n="be1041db">
              Vad gäller andra åtgärder som kan behövas för att se om detta
              fungerar tror jag att man ska ha ett visst lugn när det gäller
              att kräva åtgärder. Det är nämligen inte så tvärsäkert att man
              vet om lagarna är tillfyllest eller inte. Jag påpekade också att
              jag väldigt noga följer utvecklingen på detta område, vilket jag
              utgår från att också andra ministrar som är i närheten av problemställningen
              gör.
            </seg>
            <seg n="3defb5d2">
              Jag tror inte att vi har olika uppfattningar när det gäller om
              det är viktigt eller inte viktigt att reglerna fungerar. Jag tror
              inte heller att man nödvändigtvis lever i olika världar, men det
              finns mer än en infallsvinkel på problemet. Vi får väl försöka
              mötas i det arbetet, och jag ser fram emot fortsatta debatter
              om detta.
            </seg>
          </u>
          <note type="speaker" n="16cc6322">
            Anf. 19 EGON FRID (v):
          </note>
          <u who="egon_frid_85d7bf" xml:id="i-2f7e56569d7d034b-2" n="ae2bd85a">
            <seg n="0eb5553b">
              Fru talman! Jag ska naturligtvis tacka Beatrice Ask för svaret,
              vilket jag och övriga debattdeltagare glömde inledningsvis. Jag
              drar slutsatsen att Beatrice Ask anser att det sätt som detta
              sker på för närvarande inte är helt tillfyllest och att det finns
              anledning att verkligen se över detta.
            </seg>
            <seg n="257c8862">
              Något som ligger under justitieministerns fögderi är Kronofogdemyndigheten
              och skuldsaneringsproblematiken. Det är bara att läsa rapporterna
              från Kronofogdemyndigheten om det ökade antalet indrivningsärenden
              som rör just sms-lån som vi diskuterar i dag för att ge skäl för
              ministern att verkligen reagera och se över om lagstiftningen
              är tillfyllest i dag.
            </seg>
            <seg n="7b5ce8ee">
              Det är statens ansvar riksdags och regerings ansvar att medborgarna
              i Sverige kan ta sitt personliga ansvar. I dag finns det exempel
              på kreditinstitut som använder dessa oseriösa villkor som förhindrar
              människor till en skuldsaneringsprocess på grund av att de har
              som enda mål att tjäna pengar på utsatta människor. Det finns
              exempel på att det är de som stretar emot och säger nej när människor
              vill göra en skuldsaneringsuppgörelse. Detta ställer ytterligare
              denna fråga i en fruktansvärd dager.
            </seg>
            <seg n="209d73a0">
              Jag är naturligtvis för ett legitimt företagande. Vi ska ha ett
              bra företagsklimat i landet, men då ska också alla dessa företag
              hålla sig inom lagens råmärken. De som använder sms-lån i dag
              tänjer på gränserna och utnyttjar lagens möjligheter.
            </seg>
            <seg n="6b6fcf1d">
              Jag visste att vi skulle återkomma till den ideologiska frågan
              om det personliga ansvaret. Alla har ansvar för sin ekonomi, men
              staten har ett ansvar att hjälpa människor att kunna göra det.
            </seg>
          </u>
          <note type="speaker" n="c4f1b878">
            Anf. 20 HILLEVI LARSSON (s):
          </note>
          <u who="hillevi_larsson_9ae9e2" xml:id="i-a2259b41bc4bbe7f-1" n="f73966a0">
            <seg n="b30723cb">
              Fru talman! Jag vill tacka för en del kloka inlägg i debatten.
            </seg>
            <seg n="c48db61e">
              En del privatekonomirådgivare och konsumentvägledare som uttalar
              sig i dessa frågor säger att det ofta är mer lönsamt för den enskilde
              att spara ihop pengarna än att låna dem. Lägger man till de stora
              avgifterna är det en direkt förlustaffär för den enskilde att
              låna. Det är klart att det ger snabba pengar att låna, och man
              behöver inte vänta så länge som det tar att spara ihop pengarna.
              Dock innebär det långsiktigt en ren förlust för den enskilde och
              en vinst för de företag som ägnar sig åt detta.
            </seg>
            <seg n="579479fe">
              När det gäller marknadsföring har vi en del regleringar för att
              till exempel skydda barn mot reklam. Jag tycker att det finns
              anledning att diskutera väldigt aggressiv marknadsföring riktad
              till utsatta grupper, inte minst skuldsatta och fattiga människor
              och ungdomar.
            </seg>
            <seg n="3888e1e7">
              Det måste ändå finnas någon gräns för vilken marknadsföring man
              får ägna sig åt. Till exempel tycker jag att företagen borde tvingas
              redovisa avgifterna i marknadsföringen, för det kommer först senare
              när man väl har gett sig in i karusellen. Det är klart att de
              snabba pengarna lockar! Jag tycker att företagen borde redovisa
              villkoren redan på förhand så att man är medveten om dem när man
              lånar.
            </seg>
            <seg n="74587825">
              Frågan är egentligen väldigt stor, för den berör ju också människors
              ekonomi. Det handlar om att många människor i dag har väldigt
              svårt att få det att gå runt ekonomiskt. Det är klart att de snabba
              lånen lockar när man känner att man måste välja bort saker som
              egentligen kan vara självklara. Man kanske inte kan köpa nya kläder,
              och man kanske till och med får snåla på mat och mediciner. Det
              är klart att de här lånen då lockar, speciellt om man redan är
              skuldsatt!
            </seg>
            <seg n="6f473aed">
              Det handlar om att förbättra människors ekonomi men framför allt
              om att vi måste ta samhällsansvaret. Det är väldigt hemskt, tycker
              jag, när man säger att det är den enskildes ansvar och att den
              enskilde får skylla sig själv. Det här handlar om utsatta och
              skuldsatta människor, inte minst ungdomar. Det är vårt ansvar
              att göra någonting.
            </seg>
          </u>
          <note type="speaker" n="18e0a2f8">
            Anf. 21 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-7" n="f9ce4aab">
            <seg n="021a30d4">
              Fru talman! Egon Frid sade att man bara behöver läsa Kronofogdemyndighetens
              rapporter för att dra slutsatsen att lagstiftningen är otillräcklig.
              Man får väldigt mycket bra upplysningar från de rapporter som
              kommer från Kronofogdemyndigheten jag håller med om det.
            </seg>
            <seg n="d0a0a60d">
              Låt mig dock, för att återigen tydliggöra att detta är svårare
              än man kan tro, säga att man också kan dra slutsatsen att någonting
              måste göras för att stärka enskilda människors förmåga att ta
              ett större ansvar.
            </seg>
            <seg n="88ebab84">
              Hillevi Larsson var inne på marknadsföringen och tyckte att man
              borde redovisa kostnaderna för lån tydligare i marknadsföringen.
              Jag kan sympatisera med den åsikten för att jag själv ibland när
              jag läser annonser får fundera rätt länge innan jag kommer fram
              till vad det egentligen kostar att ta ett sådant lån.
            </seg>
            <seg n="d23a5145">
              Det är klart att det är många som inte kan klara av detta själva
              när vi har haft ett utbildningssystem som gjort att många har
              väldigt svårt med matematiken. Frågan är då om vi ska lära dem
              att räkna eller om vi ska ge dem en snabbupplysning så att de
              är lika sårbara när det kommer en ny annons.
            </seg>
            <seg n="6e8581c2">
              Detta är en helhet som vi måste arbeta med. Jag tror att vi ska
              vara noggranna med de regelverk vi har för kreditgivning, marknadsföring
              och vad det nu kan vara. Vi har ett hyfsat bastant nätverk som
              är relativt stabilt. Vi har alltid anledning att vara observanta
              på nya företeelser för att se om det behövs förbättringar eller
              annat, men sedan har vi nog mycket att göra när det gäller att
              stärka människors förmåga att ta eget ansvar. Då är för det första
              detta med dålig ekonomi ett jätteproblem.
            </seg>
            <seg n="f213dec2">
              Om fler ungdomar kunde jobba på sommarlovet och om fler människor
              kunde få ett jobb skulle vi ha färre som lätt kan hamna i skuldfällor
              och annat. Att arbeta för arbetslinjen är regeringens viktigaste
              fråga, men vi undandrar oss inte ansvaret att också se till att
              reglerna på detta område är rimliga och fungerar.
            </seg>
          </u>
          <note n="bb1bd93e">
            Överläggningen var härmed avslutad.
          </note>
          <note n="aa891c83">
            4 § Svar på interpellation 2006/07:574 om namnlagen
          </note>
          <note type="speaker" n="7f7e6e2e">
            Anf. 22 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-8" n="f9ce4aab">
            <seg n="6aa5b21e">
              Fru talman! Börje Vestlund har frågat mig vilka åtgärder jag
              avser att vidta för att få till stånd en förändring av namnlagen
              så snart som möjligt.
            </seg>
            <seg n="0b6954e7">
              Frågor om namn berör många människor och har stor betydelse.
              Det är nu snart 25 år sedan namnlagen trädde i kraft, och sedan
              dess har inga större ändringar gjorts i lagen. Regleringen har
              kritiserats i flera avseenden, och jag håller med om att en översyn
              nu behövs. En särskild fråga som tagits upp är transsexuella personers
              situation.
            </seg>
            <seg n="c55c6b5c">
              Efter riksdagens tillkännagivanden har ett arbete påbörjats inom
              Justitiedepartementet för att närmare klarlägga vilka problem
              som i dag finns när det gäller tillämpningen av lagen och vilka
              frågor som det kan finnas anledning att överväga inom ramen för
              en översyn. Bland annat har Patent- och registreringsverket på
              uppdrag av departementet undersökt behovet av förändringar. Min
              avsikt är att arbetet nu ska fortsätta och att direktiv till en
              utredning ska beslutas under nästa år.
            </seg>
          </u>
          <note type="speaker" n="ea1b37b3">
            Anf. 23 BÖRJE VESTLUND (s):
          </note>
          <u who="borje_vestlund_da672f" xml:id="i-00ce3a134ae8fc4a-1" n="c6a8c22a">
            <seg n="1b343d80">
              Fru talman! Det här är en av de ganska små men väldigt viktiga
              frågor i vår lagstiftning som vi har att hantera i denna kammare.
            </seg>
            <seg n="9ebc66d4">
              Min interpellation tar i första hand upp problematiken kring
              förnamnen. Jag är mycket väl medveten om, fru talman, att huvuddelen
              av problematiken, den svåra delen när det gäller avvägningar i
              just detta avseende, inte handlar om förnamnen utan om efternamnen.
              Ibland kan det vara omotiverat, och man kan inte riktigt förstå
              varför inte till exempel ett äkta par kan få behålla dubbelnamn
              från varandra enligt den namnlag vi har. Man kan tycka det är
              konstigt, men det kanske finns andra saker som behöver övervägas.
            </seg>
            <seg n="57e9d0ab">
              Förnamnen är ett bekymmer. Inte alla transpersoner genomgår ett
              könsbyte och en förändring av sitt kön per omgående, utan det
              kan ta ganska många år innan man bestämmer sig för att göra detta.
              Men man börjar leva i det motsatta könet på ett ganska tidigt
              stadium, och då kan man inte byta namn.
            </seg>
            <seg n="b0a38062">
              Till vardags hemma, bland vänner eller på jobbet är detta kanske
              inget större problem. Men från tid till annan måste man visa upp
              sin legitimation. Heter man då Arne men kallar sig Anneli blir
              det väldigt komplicerat. Då måste man tala om det: Det är jag
              som är Arne, men egentligen heter jag Anneli och identifierar
              mig som det.
            </seg>
            <seg n="eccab9b9">
              Jag har lite svårt att förstå att det ska ta så lång tid att
              tillsätta just den här typen av utredning och beredning. Det enda
              som har komplicerat det hela är lagen om fastställelse av kön
              i vissa fall och en mycket speciell omständighet om man ska kunna
              gå tillbaka och byta namn och personnummer retroaktivt. Där måste
              de rättsliga förutsättningarna väldigt noga övervägas.
            </seg>
            <seg n="cf8f3edc">
              Jag kan instämma i att det behöver övervägas, men problemet är
              den saktfärdighet som både den här och den förra regeringen redovisade
              i detta ärende. Låt mig också säga att den nuvarande alliansen
              var väldigt kritisk i den reservation som avgavs i samband med
              att namnfrågorna behandlades under föregående riksmöte. Därför
              är det ytterst förvånande att man inte har tillsatt denna utredning.
            </seg>
            <seg n="89383cf1">
              Jag kan bara tolka det på två sätt. Det ena skulle vara att man
              inte har gjort ett enda dugg, det vill säga att man inte har berett
              detta över huvud taget. Det andra skulle vara att det finns saker
              man inte vill redovisa för kammaren när det gäller svårigheterna
              eller komplikationerna kring detta och att man därför inte tillsätter
              utredningen.
            </seg>
            <seg n="b36fb607">
              Jag tycker att det är dags att göra detta. Det är en enkel fråga.
              Det rör egentligen bara den grupp som berörs och inga andra. Jag
              förstår också att efternamnen är en mer komplicerad fråga.
            </seg>
            <seg n="d2887362">
              Fru talman! Slutligen vill jag säga att om vi har problem med
              till exempel misshandelsbrott behöver vi ju inte utnyttja hela
              brottsbalken för att lösa detta, utan vi kanske kan nöja oss med
              just den delen av lagstiftningen.
            </seg>
          </u>
          <note type="speaker" n="79a14123">
            Anf. 24 ANTI AVSAN (m):
          </note>
          <note n="6ff5a4dc">
            Fru talman! Civilutskottet har tidigare under våren i betänkandet
            2006/07:CU16 avseende namnlagen behandlat åtta motionsyrkanden
            från den allmänna motionstiden. Motionsyrkandena och de aktuella
            motionerna har i huvudsak gällt ändringar i 1982 års namnlag och
            behovet av en översyn av lagen.
          </note>
          <u who="anti_avsan_387eab" xml:id="i-1262abbdbceffddc-0" n="4f088198" prev="i-654f5445a19550a1-0">
            <seg n="2766268c">
              För att belysa omfattningen av det arbete som kommer att krävas
              vill jag först och främst framhålla att det i kammardebatten från
              socialdemokratiskt håll framfördes att en översyn av namnlagen
              skulle bli ett omfattande arbete. Andra företrädare för oppositionen
              framhöll att en sådan utredning bör göras grundligt.
            </seg>
            <seg n="d5079959">
              Börje Vestlund har i sin interpellation beskrivit två tillkännagivanden
              från riksdagen under den socialdemokratiska regeringsperioden.
              Jag konstaterar att den tidigare regeringen inte gjorde någonting
              med anledning av dessa två tillkännagivanden, trots att regeringen
              hade fem år på sig från det första tillkännagivandet. Var det
              någon socialdemokrat som interpellerade i den frågan under den
              förra mandatperioden, eller är det så att man har större tilltro
              till den nya regeringen?
            </seg>
            <seg n="8451bcfe">
              Nu har regeringen aviserat att man ska ta initiativ till en översyn
              av namnlagen, men det kan ske tidigast under 2008. Jag har respekt
              för det av det skälet att det finns en mängd olika lagar som behöver
              ses över och en mängd olika frågor att bereda i Regeringskansliet.
              Man kan säga att regeringen genom att ange när man ska ta tag
              i frågan om namnlagen också har prioriterat den frågan. Det tycker
              jag är väsentligt att framhålla i detta sammanhang.
            </seg>
          </u>
          <note n="8328dc36">
            Frågor om ändringar i namnlagen och översyn av lagen har varit
            aktuella i riksdagen ett antal gånger tidigare, också under den
            förra mandatperioden, då den tillhörde lagutskottets beredningsområde.
          </note>
          <note type="speaker" n="d1fdbf4e">
            Anf. 25 HILLEVI LARSSON (s):
          </note>
          <u who="hillevi_larsson_9ae9e2" xml:id="i-a2259b41bc4bbe7f-2" n="f73966a0">
            <seg n="3ce5713b">
              Fru talman! Det här är en fråga som har dragits i långbänk. Problemet
              är att det under den förra mandatperioden var ett otroligt tryck
              på departementet med massor av viktiga propositioner. Bland annat
              genomfördes många reformer för homosexuella, och det gick på något
              sätt före.
            </seg>
            <seg n="c51d70dd">
              Det som är lite förvånande är att borgarna var väldigt ettriga
              under den tiden och ville att vi ändå skulle prioritera namnlagen.
              Men nu har det plötsligt vänt. Den kritik som nu riktas mot oss
              socialdemokrater kan vi alltså rikta åt andra hållet. Då var det
              extremt bråttom. Nu är det inte lika bråttom. Men om det nu verkligen
              blir ett ordentligt arbete under nästa år kan jag nöja mig med
              det.
            </seg>
            <seg n="cfa9662a">
              Det är också viktigt att man verkligen går till botten med de
              problem som finns. Det är, precis som nämns, snart 25 år sedan
              namnlagen sjösattes, och det har hänt väldigt mycket på den tiden.
              Samhället utvecklas och går framåt. En sak som har hänt, förutom
              det här med transpersoner, är att människor som känner att de
              tillhör ett annat kön får möjlighet att byta kön. Att människor
              får leva i enlighet med sin övertygelse och identitet är en positiv
              utveckling.
            </seg>
            <seg n="f25fcc6e">
              En annan sak som har hänt är att allt fler är sambor. Man kan
              gå från att vara sambo till att vara gift, och man skaffar barn
              i olika konstellationer. Man kan skaffa barn som sambo, och man
              kan skaffa barn som gift. Det här ställer till det lite, för reglerna
              är väldigt stelbenta. Det kan till exempel innebära att man får
              ett annat namn än sitt barn.
            </seg>
            <seg n="c0d7f2be">
              Om man föder ett barn som sambo och sedan gifter sig får det
              barnet ett annat efternamn. Barnen kan till och med få olika efternamn.
              Ett barn kan födas när föräldrarna är sambor, och när föräldrarna
              sedan gifter sig har barnet ett annat efternamn. Det är märkligt.
            </seg>
            <seg n="41a713f2">
              Jag valde själv att behålla mitt efternamn när jag gifte mig,
              för jag tyckte att det spelade mindre roll. Min man heter Nilsson,
              och jag heter Larsson. Det kunde liksom kvitta. Men det finns
              andra som är i en situation där de inte själva får välja vilket
              efternamn som ska komma först. Det är redan fastslaget. Den nuvarande
              namnlagen drabbar alltså även vuxna människor men framför allt
              barnen. Många föräldrar känner också att de vill ha samma efternamn
              som sina barn och att barnen ska ha samma efternamn.
            </seg>
            <seg n="b45ef810">
              Det är sådana stelbenta regler som det inte borde vara konstigt
              att ändra på. Det är brådskande, inte minst situationen för transpersoner.
              De är redan utsatta, och de möts av samhällets fördomar. Det är
              en svår process att byta kön. Därför bör ett byte av namn främjas,
              även retroaktivt, så att man slipper avslöja att man en gång har
              tillhört ett annat kön. Det bör kunna ske innan man har genomgått
              hela könsbytet. Könsbytet kan ta lång tid, och då borde man i
              den processen kunna byta namn.
            </seg>
            <seg n="7d6e0ff3">
              Sedan finns det andra aspekter. En del vill anta ett ortsnamn
              eller ett gammalt adelsnamn. Det finns många aspekter. Men det
              viktigaste är barnen. De föräldrar som skaffar ett barn som sambor
              och ett som gifta ska kunna låta alla barnen ha samma namn om
              de vill. Det ska gälla även för redan i dag utsatta transpersoner.
              Det skadar ingen annan och är bara till gagn för dessa människor.
            </seg>
            <seg n="8e5a741c">
              Jag hoppas verkligen att det blir en rejäl översyn nästa år och
              att arbetet, utan att för den skull genomföras slarvigt, går relativt
              snabbt.
            </seg>
          </u>
          <note type="speaker" n="6c9cba9f">
            Anf. 26 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-9" n="f9ce4aab">
            <seg n="3649a20c">
              Fru talman! Låt mig börja med att säga att Börje Vestlund inledde
              med att säga att det här kanske är en liten fråga. Det är inte
              riktigt sant. Det första vi gör när ett barn har fötts är att
              diskutera vad vederbörande ska heta. Ofta börjar vi redan innan
              barnet föds. Sedan får barnet leva med namnet. Förr var det så
              att man fick leva med det namn man hade fått vare sig man tyckte
              det var trevligt eller inte. Hur många är det inte som har försökt
              dölja sina andranamn, i varje fall i skolan, därför att de pinsamt
              nog har blivit döpta efter mormor eller farmor.
            </seg>
            <seg n="120a7b25">
              Det här är en stor fråga eftersom den handlar om vilken identitet
              man tilldelas eller vill ha, vem man är. Det är det som belyses
              i denna komplexitet.
            </seg>
            <seg n="91d9806e">
              Det är klart att det är lätt för oppositionen att kritisera regeringen,
              som har regerat i åtta månader, för att inte ha kommit till skott
              när det gäller denna utredning. Om förarbetena från de år riksdagen
              ändå har agerat hade varit lite bättre hade vi kanske kommit i
              gång tidigare. Jag försöker pricka av de löften vi har ställt
              ut i ordnad form. Vi planerar under nästa vår att sätta i gång
              arbetet.
            </seg>
            <seg n="6d202238">
              Det finns ett långt record från våren 2001 av att riksdagen har
              tryckt på i frågorna, när lagutskottet ansåg att man skulle ta
              reda på vilka avvägningar som behövde göras, vilket man gav regeringen
              till känna. Sedan har man varje år i lagutskottet och i riksdagen
              gjort tillkännagivanden eller på olika sätt uttalat vikten av
              detta. Senast var det våren 2005. Tyvärr har det inte hanterats.
            </seg>
            <seg n="24f1adf0">
              Jag kan ha viss respekt för det. Hillevi Larsson tydliggjorde
              detta i sitt inlägg. Det handlar om mer än de transsexuella personernas
              situation. Det handlar om behov och önskemål som finns om en allmän
              liberalisering av namnlagen. Det är många som tycker att man själv
              borde få välja namn och kanske byta under resans gång. Det kan
              vi diskutera.
            </seg>
            <seg n="e2158776">
              Sedan har vi hela frågan om komplexiteten i det mångkulturella
              samhället namntraditionerna. Namn har också mycket med kultur
              att göra, vilket komplicerar det hela. Det finns en hel del EG-rättsliga
              frågor och andra internationella privaträttsliga frågor inblandat
              i detta. Frågan om mellannamn är inte helt enkel. Sedan är det
              frågan om hur namnfrågor ska handläggas. Det finns många frågor
              som behöver hanteras. Det är det som gör att det naturligtvis
              är viktigt att vi har ett vettigt direktiv och gör ett seriöst
              arbete. Det är min avsikt att arbetet ska komma i gång.
            </seg>
            <seg n="305f8fa6">
              Frågan om att transsexuella ska få möjlighet att efter ett könsbyte
              retroaktivt kunna ändra sitt namn i olika dokument, till exempel
              i betyg och anställningsbetyg, var uppe nyligen i Könstillhörighetsutredningen.
              Där föreslog man ingen lagreglerad rättighet för före detta transsexuella
              att få tidigare erhållna intyg och annat korrigerade och utfärdade
              enligt den nya könstillhörigheten. Däremot framhålls vikten av
              att olika intygsgivare med flera ställer sig positiva till framställningar
              om att utfärda nya betyg.
            </seg>
            <seg n="9fb1ab98">
              Frågan är problematisk att hantera lagstiftningsmässigt. Det
              är väl ett svar så gott som något, det vill säga att i fråga om
              transsexuella personers situation finns mer än en fråga att lyfta
              fram.
            </seg>
            <seg n="82aa7e52">
              Jag kommer att se till att vi startar ett arbete om detta. Vi
              kommer att få debattera resultaten av det arbetet mer än en gång.
              Det är inte helt enkelt, men det är en viktig fråga för nästan
              alla människor.
            </seg>
          </u>
          <note type="speaker" n="127e394e">
            Anf. 27 BÖRJE VESTLUND (s):
          </note>
          <u who="borje_vestlund_da672f" xml:id="i-00ce3a134ae8fc4a-2" n="c6a8c22a">
            <seg n="7654606f">
              Fru talman! Måhända uttrycker jag mig oklart, men vad jag menar
              med enkelt är att detta är en lagstiftning där konsekvenserna
              för andra inte behöver övervägas så mycket eftersom de oftast
              berör bara personen själv. Det behöver inte tas denna enormt stora
              hänsyn som man ibland måste göra.
            </seg>
            <seg n="aebc2e4b">
              Jag håller gärna med om att man får det namn man får, och sedan
              får man bära det hela livet. Mina föräldrar drömde om en liten
              Liselott när jag föddes. Sedan blev det ingen liten Liselott,
              och då fick jag det namn de kom på först. Sedan har jag fått bära
              mitt namn resten av mitt liv. Man har alltid sina ok att bära.
            </seg>
            <seg n="4b23ce25">
              Det enda som är komplicerat är lagen om fastställande av könstillhörighet
              i vissa fall. Man har bett om att frågan noga ska övervägas i
              en fortsatt utredning. Det är också rimligt.
            </seg>
            <seg n="b2bf6f4e">
              Det jag reagerar på i sammanhanget är att man inte kommer i gång
              med detta arbete. Det är möjligt att det är sant som Hillevi Larsson
              säger. Om jag inte kommer ihåg fel hade jag även debatter med
              dåvarande justitieministern och kritiserade honom för det. I det
              sammanhanget känner jag inget större samvetskval. Sedan kan Anti
              Avsan stå här och säga vad han vill. Det går inte att först vara
              oerhört kritisk och skriva reservationer för att det sedan ska
              ta ytterligare två tre år.
            </seg>
            <seg n="fa98001a">
              Jag skulle vilja spetsa till debatten. Varför har man inte skickat
              ut dessa svåra frågor, till exempel lagen om fastställande av
              könstillhörighet i vissa fall, på remiss? Den frågan är inte utskickad
              på remiss än.
            </seg>
            <seg n="177f46cc">
              Inte Moderaterna men väl Folkpartiet sade i sitt valmanifest
              att denna fråga skulle vara ett vallöfte. Nu ska jag inte säga
              att det var hela alliansens vallöfte, men man förväntar sig att
              det händer någonting inom detta område. Om utredningen tillsätts
              2008 lär det inte hända någonting under den här mandatperioden.
              Då måste utredningen arbeta fruktansvärt snabbt, och då kan man
              ifrågasätta vart grundligheten tar vägen. Ett av vår tids stora
              problem det är kanske skäl för någon annan debatt är att ibland
              belyses inte alla svåra samhällsproblem ur ett allsidigt perspektiv
              i utredningarna.
            </seg>
            <seg n="f744a656">
              Fru talman! Det viktigaste är att frågan om förnamn är förhållandevis
              enkel. Jag inser att frågan om efternamnen är mycket komplicerad,
              och jag inser att det behövs många andra överväganden. Men frågan
              om förnamnen borde inte vara så svår att få till relativt snart,
              både direktiv och lagförslag. De små förändringarna av vår lagstiftning
              skulle göra att transpersoner skulle få en lättare vardag och
              ett lättare liv. Det är en utsatt grupp, och det är en grupp som
              hela tiden trakasseras. Därför skulle just denna del vara en mycket
              god hjälp. Naturligtvis krävs andra resurser också, men det här
              skulle hjälpa en bit på vägen. Därför utgår jag från att man arbetar
              så skyndsamt man kan i frågan. Någonstans är det konstigt att
              vi inte kan lösa frågan efter så många år. I detta sammanhang
              kan jag kritisera vilken regering som än har suttit.
            </seg>
          </u>
          <note type="speaker" n="cb120449">
            Anf. 28 ANTI AVSAN (m):
          </note>
          <u who="anti_avsan_387eab" xml:id="i-608b949f8f22a4d1-2" n="4f088198">
            <seg n="f67796e0">
              Fru talman! Jag tackar Börje Vestlund för svaret på min retoriska
              fråga. Under alla förhållanden hade man fem år på sig att interpellera
              efter det första tillkännagivandet under förra mandatperioden.
            </seg>
            <seg n="eb3362b2">
              Börje Vestlund talar om att man kanske kunde ta en mindre del
              först. Det kan man naturligtvis tycka. Det är ett vanligt tillvägagångssätt
              i olika sammanhang, men det är viktigt att veta vad det senaste
              tillkännagivandet från riksdagen innebar. I den reservation som
              riksdagen då biföll hänvisades till bland annat en skrivelse från
              Patent- och registreringsverket som hade lämnats till Justitiedepartementet
              i juni 2004. I den skrivelsen belystes just behovet av en översyn
              av namnlagen.
            </seg>
            <seg n="71ced102">
              Slutsatsen i reservationen blev att riksdagens mening var att
              det genom PRV:s skrivelse var klarlagt att det förelåg ett behov
              av en översyn av namnlagen och att den översynen måste ha bred
              inriktning. Det är det senaste tillkännagivandet.
            </seg>
            <seg n="8a2bb3d1">
              Utredningsbetänkandet Ändrad könstillhörighet förslag till ny
              lag har berörts av justitieministern. Där framgår att en lagstiftning
              i det avseendet måste övervägas väldigt noga. Vad som förtjänar
              att påpekas är att lagutskottet tidigare, under den socialdemokratiska
              regeringstiden, har uttalat meningen att det inte kunde komma
              i fråga att i lag införa en tvingande skyldighet för den som någon
              gång, kanske långt tillbaka i tiden, utfärdat betyg, intyg eller
              liknande handlingar att göra ändringar i dokument som vid tiden
              för upprättandet var helt korrekt. Det sade man definitivt nej
              till.
            </seg>
          </u>
          <note type="speaker" n="2fe68719">
            Anf. 29 HILLEVI LARSSON (s):
          </note>
          <u who="hillevi_larsson_9ae9e2" xml:id="i-a2259b41bc4bbe7f-3" n="f73966a0">
            <seg n="913f674e">
              Fru talman! Börje Vestlund har varit mycket aktiv i hbt-frågor,
              bland annat när det gäller transpersoners rättigheter. Interpellationer
              är inte det enda sättet att agera. Tvärtom är det mycket oppositionens
              verktyg att interpellera medan de som tillhör majoriteten brukar
              välja andra vägar att påverka. Jag kan intyga att jag har varit
              på många ställen samtidigt med Börje Vestlund, och han har agerat
              starkt, bland annat i den här frågan.
            </seg>
            <seg n="13e041f0">
              Det är klart att det är en svår fråga, detta med att retroaktivt
              kunna ändra i betyg och annat. Men jag tror ändå att det är viktigt
              att man sätter den i sitt sammanhang. Man får inte skilja ut den,
              utan man måste se hela situationen för en transperson. Man måste
              se vad det innebär, det gäller inte bara risken att inte bli anställd
              på grund av att man har bytt kön utan även risken för trakasserier
              och förföljelser. Begreppet transpersoner kanske jag inte ska
              använda här, för det innefattar även transvestiter, och de är
              ju inte aktuella här, utan detta handlar om transsexuella i första
              hand. Men både transsexuella och transvestiter är väldigt utsatta
              för trakasserier både från sin omgivning och från högerextrema
              grupper. Det är inte helt oväsentligt. Inte minst i rättegångar
              kan transsexuella bli utsatta, på grund av antingen sin transsexualitet
              eller av någon annan anledning. Många gånger vill de inte avslöja
              att de är transsexuella. Blir de utsatta för att de är transsexuella
              avslöjas det automatiskt, men om de däremot blir utsatta av någon
              annan anledning vill de i de här sammanhangen inte avslöja att
              de har tillhört ett annat kön.
            </seg>
            <seg n="d39c9c06">
              Även om det kom ett ställningstagande förra mandatperioden finns
              det anledning att ompröva det. Detta är också en större fråga.
              Det handlar om enskilda människors liv, till exempel om att ha
              samma namn som ens barn.
            </seg>
          </u>
          <note type="speaker" n="ec16eb7c">
            Anf. 30 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-10" n="f9ce4aab">
            <seg n="ad9d74f5">
              Fru talman! Jag tror att det är viktigt att man när man diskuterar
              namnlagen så långt som möjligt försöker ha samma regler för alla
              människor. Det gör det hela lite mer komplicerat. I andra verksamheter
              finns det personer som sätter i system att försöka hitta på nya
              namn stup i kvarten. Det finns skäl till att sådant inte är tillåtet.
              Man försöker undvika det.
            </seg>
            <seg n="4bd2a4a0">
              Namnfrågan berör inte bara den enskilde. Där har Börje Vestlund
              fel eller uttrycker det hela väldigt kortfattat. Jag får kalla
              mig själv vad jag vill. Om jag vill kalla mig Kurt hemma spelar
              ingen roll. Problemet uppstår när jag vill ha mitt namn som någon
              typ av identifikation utanför hemmet eller den närmaste kretsen.
              Då måste vi ha lite ordning och reda på det hela för att det ska
              fungera. Annars återstår bara personnumren, och det blir inte
              det samhälle vi vill ha. Vi vill ha namn som har betydelse, med
              för- och efternamn och så vidare. Detta är skälet till att vi
              har ett regelverk och att vi vill ha någorlunda likartade regler.
            </seg>
            <seg n="860a41e3">
              Ska man ändra i detta, vilket riksdagen har tyckt sedan 2001
              utan att något har hänt, blir det en ganska komplicerad fråga.
              Det handlar om vilka avvägningar som är rimliga. Vad behöver man
              ändra på? Hur ofta ska man få ändra namn? Det tar lite tid att
              ta ställning till dessa frågor.
            </seg>
            <seg n="181eb53d">
              Jag håller med dem som har agerat i lagutskottet i allianspartiernas
              namn tidigare och i dag. Vi ska göra något åt detta. Jag har därför
              sagt att jag kommer att se till att vi under nästa år sätter i
              gång det här arbetet. Men tro inte att det är särskilt enkelt,
              och tro inte att det bara rör transsexuellas situation. Jag är
              väl medveten om att det är en specifik situation.
            </seg>
            <seg n="634fcb0b">
              Man borde kanske inte ha någon uppfattning i en detaljfråga,
              men jag tycker att även Socialdemokraterna hade rätt då man sade
              att man inte kan kräva att någon retroaktivt ska ändra i ett betyg
              som man utfärdade 1952 till en person som då hette Lisa. Så gör
              vi inte med gamla handlingar. Där har vi ett problem. Detta är
              nog en börda som man måste bära. Jag instämmer nog i denna bedömning
              rakt av. Jag tror att vi får återkomma till alla dessa frågor
              när vi får underlaget.
            </seg>
            <seg n="c022c97b">
              Den utredning jag nämnde, Könstillhörighetsutredningen, är relativt
              ny. Det är Socialdepartementet som ansvarar för den. Jag vet inte
              om den är på väg ut på remiss eller vad som har hänt. Normalt
              är det så, i vart fall på Justitiedepartementet, att vi remitterar
              ut allt och tycker att det är viktigt att ha diskussioner. Har
              man lagt ned ett stort arbete på att utreda något och inte direkt
              ser att det måste kompletteras finns det väl anledning att se
              till att få avvägt om den bedömning som görs är korrekt.
            </seg>
            <seg n="be25d78a">
              Som sagt, regeringen återkommer med ett arbete för att göra något
              åt namnlagen. Vi ska försöka rätta oss efter de synpunkter som
              riksdagen har haft under många år och rätta till en del försyndelser
              som mina företrädare får ta ansvar för. Tack för debatten!
            </seg>
          </u>
          <note type="speaker" n="d127bf9f">
            Anf. 31 BÖRJE VESTLUND (s):
          </note>
          <u who="borje_vestlund_da672f" xml:id="i-00ce3a134ae8fc4a-3" n="c6a8c22a">
            <seg n="24e581de">
              Fru talman! Jag måste ha uttryckt mig väldigt oklart. Just när
              det gäller den del som handlar om lagen om könstillhörighet i
              vissa fall har jag stor förståelse för att detta inte är något
              som är enkelt att göra utan vidare. Jag delar justitieministerns
              uppfattning om att namnet är en identifikation. Jag kan kalla
              mig vad jag vill hemma, i vänkretsen och kanske till och med på
              arbetsplatsen, men namnet är en identifikation. Där håller jag
              helt och hållet med. Det är just detta som problemet handlar om.
            </seg>
            <seg n="c77067c1">
              Om man är transperson och väljer att byta namn utan att göra
              det via lagen om könstillhörighet det vill säga det som man är
              ganska överens om är det något som egentligen inte går att göra.
              Det är det stora problemet. Många personer upplever det som ett
              problem.
            </seg>
            <seg n="fd6301c6">
              Vi kan naturligtvis ha olika uppfattningar, men bara för att
              den socialdemokratiska regeringen skulle ha missat det här i fem
              år kan man inte försvara att man väntar ytterligare, i det här
              fallet två år till, innan man agerar i den här frågan. Jag har
              svårt att förstå den argumentationen.
            </seg>
            <seg n="792ffd3e">
              Jag tycker att det är bra att man nu förmodligen kommer att få
              i gång utredningen, men jag tycker att det är allvarligt att vi
              har fått vänta så länge. Men de fem år som man har fått vänta
              hittills kan naturligtvis inte den här regeringen ta ansvar för.
              Den uppfattningen delar jag helt och hållet.
            </seg>
            <seg n="4621290c">
              Jag förstår också att det är en betydligt tyngre sak att utreda
              efternamn än att utreda förnamn. Jag hoppas att vi kan göra det
              så snabbt som möjligt. Slutligen skulle jag vilja säga att det
              ibland tar väldigt lång tid innan man skickar ut saker och ting
              på remiss. Man kan fråga sig varför inte denna utredning eller
              utredningen om könsneutralt äktenskap är utskickade på remiss
              än.
            </seg>
          </u>
          <note type="speaker" n="bbb64d94">
            Anf. 32 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-11" n="f9ce4aab">
            <seg n="323afacb">
              Fru talman! Jag ska bara kort ta upp två saker, eftersom jag
              tackade för debatten tidigare.
            </seg>
            <seg n="d58c0c30">
              Det första är att det inte är så att den här regeringen fördröjer
              frågan med två år. Arbetet pågår, och vi kommer att ta ett initiativ
              nästa vår. Det är så det ligger i planeringen.
            </seg>
            <seg n="b883f7ea">
              Jag är ledsen över att det tar lite mer tid, men vi har faktiskt
              inte regerat längre än sedan i oktober. Det är några andra förändringar
              och reformer som har känts mer angelägna att prioritera, och då
              har de kommit lite före. Men det här är en viktig fråga för oss.
            </seg>
            <seg n="34f929b2">
              Det andra som jag vill säga gäller remissen. Jag kan inte svara
              på varför Socialdepartementet inte har skickat ut den här på remiss
              än, men jag kan konstatera att den är ganska ny. Den kom 2007,
              vilket innebär att det kan vara ett arbete i gång.
            </seg>
            <seg n="cc04d65d">
              Remissen om könsneutral äktenskapslagstiftning diskuterade jag
              under frågestunden i går. Anledningen till att den inte har gått
              ut än, om den inte redan har gjort det, vilket jag inte vågar
              svara på för jag har inte kollat det sedan i går, är att det har
              varit väldigt angeläget för mig att ha en bred lista över vilka
              som ska svara på den. Det har jag arbetat en del med. Samtidigt
              kan man inte ta med varje typ av samfund, utan man måste försöka
              begränsa det hela.
            </seg>
            <seg n="e489c7d5">
              Jag har faktiskt arbetat med det, och det ska vara klart, så
              att beskeden från mig är att det ska ut. Jag har varit väldigt
              tydlig med att den frågan ska ut på remiss i vanlig ordning och
              på det sätt som vi brukar göra. Men jag tyckte faktiskt att det
              var viktigt att också arbeta med att se till att de som kan ha
              berättigade synpunkter får möjlighet att ge dem. I det fallet
              är jag rätt stärkt över att det fick ta någon vecka extra.
            </seg>
          </u>
          <note n="bb1bd93e">
            Överläggningen var härmed avslutad.
          </note>
          <note n="0ed2ebb8">
            5 § Svar på interpellation 2006/07:606 om sekretessen i samverkansgrupper
          </note>
          <note type="speaker" n="0eed29ba">
            Anf. 33 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-12" n="f9ce4aab">
            <seg n="be46c600">
              Fru talman! Lars-Ivar Ericson har frågat mig om jag är beredd
              att verka för en ändring i sekretesslagstiftningen när det gäller
              samverkansgrupper som arbetar mot ungdomars droganvändning.
            </seg>
            <seg n="49e9578a">
              Frågan om i vilken utsträckning myndigheter ska kunna utbyta
              information är principiellt viktig. Att sekretess som huvudregel
              gäller mellan myndigheter är nödvändigt av hänsyn till enskildas
              integritet. Samtidigt är det naturligtvis av stor vikt att myndigheterna
              kan samarbeta effektivt utan hinder av sekretess i situationer
              när det finns tungt vägande skäl.
            </seg>
            <seg n="bcc93836">
              Sekretesslagen har i sin helhet setts över av Offentlighets-
              och sekretesskommittén, som bland annat har lämnat ett förslag
              till en ny sekretesslag. Kommittén har i det sammanhanget föreslagit
              en utvidgning av socialtjänstens möjligheter att lämna uppgifter
              som rör ungdomar till polisen. En del av förslagen har redan lett
              till lagstiftning, till exempel förslaget om att sekretess inte
              ska hindra socialtjänsten att lämna uppgifter som angår misstanke
              om överlåtelse av narkotika, dopningsmedel och alkohol till minderåriga.
              Övriga förslag, bland annat om ytterligare möjligheter till uppgiftslämnande
              från socialtjänsten till polisen, bereds fortfarande.
            </seg>
            <seg n="eecfe63a">
              För närvarande pågår arbete med en lagrådsremiss som baseras
              på den redaktionella omarbetning av sekretesslagen som Offentlighets-
              och sekretesskommittén har föreslagit. Först när det arbetet är
              avslutat kommer kommitténs resterande förslag att kunna behandlas.
              Jag har för avsikt att i det sammanhanget även behandla frågan
              om sekretess inom samverkansgrupper.
            </seg>
          </u>
          <note type="speaker" n="dd549fdf">
            Anf. 34 LARS-IVAR ERICSON (c):
          </note>
          <u who="unknown" xml:id="i-f146f5a1a3464d5b-0" n="ce511b74">
            <seg n="05432a76">
              Fru talman! Samverkan är det bästa sättet att förebygga och åtgärda
              drogmissbruk. Det är ett självklart konstaterande som dock förtjänar
              att upprepas.
            </seg>
            <seg n="47f519e0">
              Det finns runt om i Sverige många exempel på grupper som genom
              samverkan har kunnat rädda ungdomar från att hamna i drogmissbruk.
              Men dessa gruppers verksamhet skulle kunna bli ännu effektivare.
              Det är bakgrunden till min interpellation, och jag får tacka ministern
              för svaret och för att vi i dag får samtala om gruppsekretess.
            </seg>
            <seg n="a9f0bcfb">
              Hur är då rättsläget? Ja, jag beskriver det i interpellationen
              så här: Enskilda ungdomar som har problem, till exempel med droger,
              kan diskuteras inom polisen, socialförvaltningen, skolan och fritidsförvaltningen.
              Men när personer från dessa samhällsgrenar sedan träffas i en
              samverkansgrupp har de inte möjlighet att diskutera den enskilda
              ungdomen med varandra för att komma fram till hur han eller hon,
              och också deras familjer, skulle kunna få bästa hjälp.
            </seg>
            <seg n="5e44e1e8">
              Om det hade funnits en gruppsekretess skulle gruppmedlemmarna
              ha kunnat tala fritt med varandra förutsatt att de förbundit sig
              att inte föra vidare det som sägs inom gruppen.
            </seg>
            <seg n="b7f8860b">
              I Danmark har man en helt annan syn på samverkansgruppers sekretess.
              I rättegångsbalken, § 115 retsplejeloven , finns det särskilda
              regler om att polisen och andra myndigheter kan lämna vidare information
              om enskilda personers privata förhållanden om detta kan anses
              nödvändigt med hänsyn tagen till det brottsförebyggande arbetet.
            </seg>
            <seg n="2b2d235e">
              Det är denna bestämmelse som gör det möjligt för polisen, skolan
              och socialförvaltningarna att utväxla konfidentiell information
              om personen.
            </seg>
            <seg n="7341e62f">
              I den danska förvaltningslagen, § 28, anges att information om
              en persons narkotikamissbruk under vissa förutsättningar kan lämnas
              vidare mellan olika myndigheter om det är nödvändigt med hänsyn
              tagen till myndigheternas behandling av ärendet i fråga.
            </seg>
            <seg n="2e1ad961">
              Min fråga till ministern blir därför om hon känner till den här
              danska lagstiftningen när det gäller sekretess i samverkansgrupper.
              Kanske kan den då tjänstgöra som en tänkbar modell för en framtida
              svensk lagstiftning.
            </seg>
          </u>
          <note type="speaker" n="69f77910">
            Anf. 35 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-13" n="f9ce4aab">
            <seg n="761505d9">
              Fru talman! Ja, jag känner till att man har lite andra regler
              i Danmark. Det är klart att vi, när vi ska arbeta med de här frågorna,
              är oerhört angelägna om att ta till oss erfarenheter från andra
              håll. Samtidigt är det viktigt att säga att Sverige just i sådana
              här grundläggande principiella frågor ofta är lite speciellt,
              ibland på goda grunder.
            </seg>
            <seg n="cf64bb7e">
              Men när det gäller den föreslagna gruppsekretessen kan man säga
              att det är en principiell nyhet som vi inte har haft tidigare.
              Det fordrar faktiskt att vi är väldigt noga med att utreda och
              analysera konsekvenserna av att ändra när det gäller detta.
            </seg>
            <seg n="aa1a8e11">
              Sekretess gäller som huvudregel mellan olika myndigheter, och
              det finns faktiskt skäl för det. Det handlar naturligtvis om allmänna
              integritetsskäl, att vi så mycket som möjligt vill skydda den
              enskildes integritet.
            </seg>
            <seg n="f3927a35">
              Men det handlar också om något annat. Jag tror att man diskuterar
              det här problemet utifrån sociala problem och bekymmer som man
              vill hantera. Det avgörande för att människor ska ge myndigheter
              information om hur de mår, vad som har hänt och så vidare är ju
              att de känner förtroende för att det inte lämnas vidare. Om vi
              slarvar med regelverket och om människor måste utgå från att socialtjänsten,
              om de pratar med dem, omedelbart kommer att prata med polisen
              eller med skolan eller något annat är risken väldigt stor att
              människor drar sig för att söka hjälp och stöd när de behöver
              det eftersom jag har jobbat kommunalt har jag rätt stor insikt
              om det. Det är därför vi måste vara så noggranna med att se de
              här frågorna ur lite olika perspektiv. Det är också därför det
              tar lite tid.
            </seg>
            <seg n="33c3c901">
              Den grundläggande regeln om sekretess innebär inte att det är
              omöjligt att delge varandra information mellan myndigheter. Det
              finns en generalklausul som man kan använda i en del sammanhang.
              Det görs också, och det fungerar. Det finns också det nämndes
              tidigare regler som säger att när det handlar om minderåriga och
              droger och annat är reglerna mjukare eller mer flexibla än vad
              de är i grunden, så att säga. Och det är väl bra att det är så.
            </seg>
            <seg n="1516bcc7">
              Vi tittar naturligtvis på de här frågorna och kommer att arbeta
              med frågan om gruppsekretess framöver. Utöver det vill jag säga
              att ett bekymmer ofta är att man använder sekretessregler som
              argument för att inte samverka. Det har fascinerat mig under rätt
              lång tid hur olika man ibland tolkar regelverket. Det finns nog
              anledning att fundera över hur man tydliggör vad som faktiskt
              gäller. Ibland används nämligen argumentet om sekretessregler
              därför att man inte vill samverka mellan myndigheterna medan det
              på andra håll inte tycks vara något bekymmer över huvud taget
              att genomföra det samarbete som man behöver ha för att ungdomar
              och andra ska få bättre sociala villkor och för att kunna förebygga
              olika bekymmer.
            </seg>
          </u>
          <note type="speaker" n="4e1ccebe">
            Anf. 36 LARS-IVAR ERICSON (c):
          </note>
          <u who="unknown" xml:id="i-f146f5a1a3464d5b-1" n="ce511b74">
            <seg n="ccbf88f0">
              Fru talman! Samhället håller på att lösas upp i sina grundvalar
              på grund av drogerna, och något måste göras snabbt. Drogproblemen
              i detta land splittrar familjer, och människor förlorar allt de
              har, sina jobb, sina hem och sin självrespekt.
            </seg>
            <seg n="019f3b6c">
              De orden använde en amerikansk forskare år 2003. Ibland undrar
              jag om vi i Sverige är på väg mot en liknande situation. För att
              motverka ett sådant tillstånd måste alla goda krafter kunna samverka
              på ett bra och effektivt sätt i det drogförebyggande arbetet och
              när det gäller att hjälpa dem som har hamnat i drogberoende och
              deras anhöriga.
            </seg>
            <seg n="f4f350a7">
              Den nuvarande regeringen lägger 260 miljoner kronor på drogförebyggande
              arbete. Det är betydligt mer än den förra regeringen. Det är vi
              glada för. Men sekretessen mellan företrädare för olika myndigheter
              som träffas i samverkansgrupper blir ibland ett hinder i detta
              förebyggande arbete.
            </seg>
            <seg n="dba33f8d">
              Jag läser dock in i ministerns svar att det finns hopp om förändringar.
              Jag skulle vilja veta lite om hur tidtabellen är framöver. När
              kan det komma förslag om ändrad sekretess för samverkansgrupper?
              Jag vet att ute i landet finns det grupper som otåligt väntar
              på ett beslut i den riktningen. Jag skulle vilja läsa upp några
              rader från ett brev från fritidschefen i Bromölla i Skåne:
            </seg>
            <seg n="7202359c">
              Det finns många olika forum för samarbete vad det gäller barn
              och ungdomar i Sverige. I Bromölla kommun finns sedan många år
              en samverkansgrupp. Glöden kallas den. I gruppen finns det representanter
              från socialtjänst, skola, fritid och polisen. I dessa samverkansgrupper
              upplever vi en mycket stor frustration över de hinder som sekretesslagen
              medför.
            </seg>
            <seg n="1652b26b">
              Det är av största vikt att man i dessa sammanhang har en lagstiftning
              som gör det möjligt att kunna prata om individer. Detta skulle
              vara möjligt med en gemensam gruppsekretess. Då ökar möjligheten
              att olika personalkategorier kan ge stöd och hjälp till den enskilde.
              Det innebär att gruppens medlemmar kan frigöra resurser för att
              sätta in insatser för att förhindra missbruk och andra destruktiva
              beteenden, även att gruppens medlemmar i sitt vanliga arbete kan
              stödja den individ som vid samverkansmöte ansetts vara en riskperson.
            </seg>
            <seg n="cf6e1c42">
              I Danmark har man sedan många år arbetat med en form som möjliggör
              detta i det kriminalitetsförebyggande arbetet. Vi föreslår att
              man ändrar i sekretesslagstiftningen och inför en gruppsekretess
              så att gruppens medlemmar får skriva under en sekretessförbindelse.
            </seg>
            <seg n="5284c8f6">
              Så långt fritidschefen i Bromölla. Jag vet att just denna samverkansgrupp
              gör en väldigt fin insats, men med en ändrad lagstiftning skulle
              den kunna bli ännu mer effektiv.
            </seg>
          </u>
          <note type="speaker" n="422bb87e">
            Anf. 37 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-14" n="f9ce4aab">
            <seg n="79cfe1e3">
              Fru talman! Bromölla kommun har i en skrivelse den 14 februari
              till regeringen framfört den synpunkten, och den frågan har lottats
              över till Justitiedepartementet. Vi har ännu inte vidtagit någon
              åtgärd med anledning av det. Som jag har nämnt är gruppsekretessen
              en nyhet i det svenska regelverket. Fördelar och nackdelar med
              det måste prövas noga.
            </seg>
            <seg n="1240a47c">
              Vi planerar en lagrådsremiss när det gäller den redaktionella
              omarbetningen av sekretesslagen under våren 2008. Först därefter,
              det vill säga hösten 2008, kommer resterande frågor att behandlas.
              Då kan man få ett svar på det där.
            </seg>
            <seg n="5fc04a3a">
              När det gäller informationsfrågor mellan myndigheterna är det
              viktigt att säga att information från polisen till socialtjänsten
              och skolan inte är problemet. Problemet som finns, och inte helt
              utan goda skäl, är begränsningar när det gäller socialtjänstens
              möjligheter att lämna information till polis.
            </seg>
            <seg n="2533b87c">
              Då är vi där igen. Jag är helt övertygad om att samverkansgruppen
              i Bromölla gör ett fantastiskt arbete. Men den stora frågan om
              vi ska nagga tilltron till att man kan gå till socialtjänsten
              och få hjälp utan att rapporteras vidare måste vi ändå fundera
              över. Vi har redan i dag för många människor som inte vänder sig
              till någon myndighet för att de är rädda för att bli registrerade
              eller kontrollerade på något sätt. Det blir ytterligare värre
              om man går vidare. Vi måste se till att vi får kontakt med de
              människor som söker eller borde söka hjälp av professionella.
            </seg>
            <seg n="8e793066">
              Jag är väl medveten om drogproblematiken och också om hur det
              ser ut i USA. Jag har alldeles nyligen varit där. Jag tror inte
              att vi är på väg mot en amerikansk situation. Sverige har en restriktiv
              narkotikapolitik. Vi har en förhållandevis hyfsad situation om
              man jämför hur det ser ut i en hel del andra länder. Men det förutsätter
              att vi fortsätter att ha en restriktiv narkotikapolitik och fortsätter
              att jobba med det förebyggande arbetet. För det finns ständigt
              nya generationer att arbeta med. Men så illa tror jag inte att
              det är.
            </seg>
            <seg n="f7d64d96">
              Jag ser positivt på samarbete och ska göra vad jag kan för att
              det ska underlättas men vill med mina svar tala om att det är
              en tämligen komplicerad fråga som måste analyseras ur mer än en
              aspekt.
            </seg>
          </u>
          <note type="speaker" n="ef71bbea">
            Anf. 38 LARS-IVAR ERICSON (c):
          </note>
          <u who="unknown" xml:id="i-f146f5a1a3464d5b-2" n="ce511b74">
            <seg n="a5d75d51">
              Fru talman! Samverkan är ett nyckelord i dagens samhälle. Det
              finns på många håll nätverk som gör ett bra arbete. Många säger
              att de vill samverka ytterligare, men för att samverkan då ska
              bli riktigt effektiv behöver de rätta verktygen finnas. Jag tror
              att det är dags att myndigförklara de samverkansgrupper som vi
              har diskuterat här i dag och ge dem någon form av gruppsekretess,
              till exempel enligt den danska modellen.
            </seg>
            <seg n="dd0ead4b">
              Jag vill med de orden tacka justitieministern för debatten. Jag
              ser fram emot kommande beslut som går i interpellationens riktning.
            </seg>
          </u>
          <note n="bb1bd93e">
            Överläggningen var härmed avslutad.
          </note>
          <note n="048cfe1b">
            6 § Svar på interpellation 2006/07:628 om grundlagsskydd av våra
            gemensamma tillgångar
          </note>
          <note type="speaker" n="2cda2e5f">
            Anf. 39 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-15" n="f9ce4aab">
            <seg n="2d6c5c1f">
              Fru talman! Hillevi Larsson har med anledning av regeringens
              proposition om försäljning av vissa statligt ägda bolag frågat
              Mats Odell om han har för avsikt att ta initiativ dels till att
              våra gemensamma tillgångar grundlagsskyddas, dels till att anordna
              folkomröstning om utförsäljningen av de statliga bolagen. Interpellationen
              har överlämnats till mig.
            </seg>
            <seg n="b6f1bcb4">
              Grundlagsutredningen har i uppdrag att göra en samlad översyn
              av regeringsformen. Enligt direktiven ska utredningen bland annat
              pröva frågan om förstärkt lagprövning och frågan om det finns
              behov av en författningsdomstol. Finner utredningen att det finns
              skäl att föreslå förändringar i dessa avseenden är den oförhindrad
              att också pröva om det finns behov av att i övrigt föreslå förändringar
              av skyddet för de grundläggande fri- och rättigheterna. Kommittén
              har i övrigt vida ramar för sitt arbete och är i princip oförhindrad
              att ta upp alla frågor som kan anses falla inom ramen för de frågeställningar
              som kommittén har i uppdrag att se över.
            </seg>
            <seg n="d35761eb">
              Jag har inte för avsikt att ta initiativ till att utredningen
              därutöver särskilt ska överväga den fråga som Hillevi Larsson
              tar upp i sin interpellation.
            </seg>
            <seg n="ee514704">
              Jag har heller inte för avsikt att ta initiativ till att anordna
              folkomröstning om utförsäljning av de statliga bolagen.
            </seg>
          </u>
          <note type="speaker" n="75a3693a">
            Anf. 40 HILLEVI LARSSON (s):
          </note>
          <u who="hillevi_larsson_9ae9e2" xml:id="i-a2259b41bc4bbe7f-4" n="f73966a0">
            <seg n="fe82b149">
              Fru talman! Det var väl ingen som trodde att det redan i dag
              finns ett visst grundlagsskydd när det gäller skyddet av det statliga
              ägandet, men så är fallet. Justitiekanslern har nu gjort ett utspel
              och säger att man måste bereda de här ärendena väldigt noga och
              analysera dem innan man genomför det. Det är ju svenska folkets
              tillgångar. Man kan inte förfoga hur som helst över våra gemensamma
              tillgångar.
            </seg>
            <seg n="b615e88a">
              Jag tycker att det finns anledning att utvidga det grundlagsskydd
              som redan finns i dag. De här utförsäljningarna får väldigt långtgående
              konsekvenser. Man kan tycka vad man vill om dem. Det blir olika
              politiska majoriteter som tycker till om det. Men det kan finnas
              anledning att visa speciell försiktighet, för det är mycket lättare
              att sälja ut än att sedan köpa tillbaka. Det blir framför allt
              mycket dyrare att köpa tillbaka.
            </seg>
            <seg n="52fc4756">
              Så jag tycker att man kunde grundlagsskydda det så att man har
              ett mellanliggande val, det vill säga om man vill sälja ut fattar
              man ett beslut innan valet, och sedan bekräftar man det beslutet.
              Då får också svenska folket en större möjlighet. Då kan man inte
              undvika att det här blir en stor valfråga.
            </seg>
            <seg n="4f162532">
              Vilka är mina motiv för att ta upp detta? De sex bolag som nu
              ska säljas ut är bara är en del av alla bolag. Och det har talats
              inom regeringen från olika partier om att detta bara är början.
              Successivt kommer man kanske att sälja ut alla statliga bolag
              som vi har. Men det är oroväckande redan i och med dessa utförsäljningar.
            </seg>
            <seg n="b4c3c175">
              Riksdagens egen utredningstjänst har räknat ut att bolåneinstitutet
              SBAB:s ansvarsfulla agerande på marknaden på bara ett par år har
              lett till att en familj som har ett lån på 2 miljoner kronor,
              vilket inte är ovanligt i Sverige i dag, har sparat ungefär 14
              000 kronor per år. Det är rätt stora pengar, speciellt för människor
              som inte har så stora marginaler.
            </seg>
            <seg n="d54939ea">
              Genom att SBAB säljs ut försvinner den prispress som har funnits
              på marknaden på grund av SBAB. Vi har inga garantier för att den
              positiva utvecklingen kommer att fortsätta. Tvärtom är risken
              att den räntestegring som vi nu ser kommer att spädas på, och
              det är väldigt många människor som drabbas av detta i Sverige.
              Det berör alltså inte bara oss gemensamt, alltså statskassan,
              utan det kan beröra enskilda personers privatekonomi.
            </seg>
            <seg n="c583a2ef">
              Det rör sig om tusentals arbetstillfällen. När man säljer ut
              företagen finns det ingen garanti för att de kommer att stanna
              i landet. I Skåne, som jag kommer från, finns produktionen av
              Absolut Vodka. Detta är ett varumärke som är spritt över hela
              världen. Detta varumärke är nog starkare än vi här hemma egentligen
              tror. Det finns en turistindustri kopplad till Absolut Vodka.
              Det kommer folk till Skåne bara för att se produktionen av Absolut
              Vodka. Om man säljer ut detta företag finns det ingen garanti
              för att arbetstillfällena stannar i Sverige. Det kanske blir så
              ett par år framöver, men långsiktigt finns det stor risk för att
              produktionen flyttar utomlands. Redan nu har ett amerikanskt spritbolag
              hört av sig och vill köpa denna verksamhet.
            </seg>
            <seg n="a1992568">
              Dessa bolag är också kassakor. Och även om man betalar av på
              statsskulden med det som man får in när man säljer företagen innebär
              det ändå en årlig förlust. Ungefär 5 miljarder kronor skulle vi
              spara i form av minskad statsskuld och därmed minskade räntekostnader
              för statsskulden. Men vi går miste om över 16 miljarder som utdelningen
              kommer att bli i år på bara de sex bolag som ska säljas. Vi har
              alltså en förlust på drygt 10 miljarder kronor som vi skulle ha
              kunnat använda till välfärden.
            </seg>
            <seg n="736d3230">
              Sedan har vi den allvarliga frågan om Telias kopparnät. Risken
              för avlyssning är överhängande om man säljer ut till privata aktörer.
              Till och med borgerliga riksdagsledamöter reagerar nu mot detta.
            </seg>
            <seg n="c34d0b19">
              Detta är stora och allvarliga frågor, och jag tycker att det
              finns anledning att införa ett grundlagsskydd.
            </seg>
          </u>
          <note type="speaker" n="375d6bf0">
            Anf. 41 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-16" n="f9ce4aab">
            <seg n="6a28a0e2">
              Fru talman! Debatten om för- och nackdelar med utförsäljning
              av statliga företag ska väl föras med Mats Odell och inte med
              mig?
            </seg>
            <seg n="168944dd">
              De frågor som ställdes i interpellationen gällde däremot grundlagsskydd
              och folkomröstning i fråga om dessa två exempel. Där har jag sagt
              att jag inte tänker ta initiativ till någon folkomröstning. När
              det gäller frågan om grundlagsskydd har vi en grundlagsutredning
              som har vida befogenheter att pröva vad som ska ingå och vad som
              inte ska ingå i en framtida grundlag och om det behövs förändringar,
              tillägg eller någonting annat.
            </seg>
            <seg n="e7964e4a">
              Sedan kan jag tycka att det är lite spännande och intressant
              att en socialdemokratisk företrädare nu äntligen börjar visa ett
              intresse för äganderättsfrågorna och grundlagsskyddet. Där har
              vi från andra håll länge pekat på nödvändigheten av att skydda
              den privata äganderätten. Och uppenbarligen tycker Hillevi Larsson
              endera att man borde överväga ett förstärkt skydd för det allmännas
              äganderätt på något sätt eller något som förhindrar eller försvårar
              utförsäljning av statligt ägd egendom. Det är intressant att notera.
              Men detta får väl genomarbetas lite mer för att man ska kunna
              ha en riktig diskussion om det.
            </seg>
            <seg n="85dea0a8">
              Jag menar att det utrymme som Grundlagsutredningen har fått räcker
              för att den ska göra en allmän bedömning av vad som ska skyddas
              enligt grundlagen och inte. Det finns skäl för att inte grundlagsskydda
              precis allting. Och det är väl också rent allmänt så att det är
              viktigt att staten ändå förfogar över en egendom på det sättet
              att man kan förvalta den väl. Det är inte alltid så att ett ägande
              som är fast och cementerat och som inte kan förvaltas och användas
              är det bästa sättet att använda medborgarnas pengar. En fråga
              i detta sammanhang är naturligtvis också med vilken avsikt som
              man säljer eller på annat sätt förändrar ett ägarinnehav. Vi har
              noggranna regler för hur det hanteras. Vi lämnar propositioner
              till riksdagen, och riksdagen beslutar om budget och vad som ska
              göras och vad som inte ska göras. Jag tror att det är ett tillräckligt
              skydd för just den förvaltningen av statlig egendom och medborgarnas
              resurser.
            </seg>
          </u>
          <note type="speaker" n="1a076d1b">
            Anf. 42 HILLEVI LARSSON (s):
          </note>
          <u who="hillevi_larsson_9ae9e2" xml:id="i-a2259b41bc4bbe7f-5" n="f73966a0">
            <seg n="0175f260">
              Fru talman! Det är riktigt att Grundlagsutredningen inte är förhindrad
              att ta upp dessa frågor, men den har inte heller något direkt
              direktiv att ta upp dem. Jag tycker att den borde få tilläggsdirektiv
              och i alla fall överväga dessa frågor. Men jag förstår att ministern
              inte vill ge något sådant direktiv. Jag kan bara hoppas att Grundlagsutredningen
              på eget initiativ kommer med ett förslag i den riktningen.
            </seg>
            <seg n="36a2848b">
              Om Grundlagsutredningen föreslår det, kommer ministern då att
              genomföra beslutet och skicka en proposition till riksdagen för
              beslut i frågan? Jag hoppas att så är fallet.
            </seg>
            <seg n="2fff6003">
              Jag kände ändå att jag ville redogöra för mina motiv till att
              jag tycker att detta är fråga om så viktiga demokratiska och medborgerliga
              rättigheter och att detta förtjänar att grundlagsskyddas, även
              om det egentligen är Mats Odell som har ansvaret för detta. Men
              jag tycker att dessa frågor ändå kommer in i sammanhanget i och
              med att jag vill motivera att jag vill ha ett grundlagsskydd.
            </seg>
            <seg n="ba87d545">
              En folkomröstning hade också fungerat bra i detta läge. Då skulle
              svenska folket kunna tycka till om man vill att dessa tillgångar
              ska få ett grundlagsskydd och att dessa viktiga företag ska stanna
              i statlig ägo. Jag tror att det är väldigt många svenskar som
              faktiskt tycker att vi ska behålla dessa företag, speciellt med
              tanke på hur bra landets ekonomi går. Det är ju inte brist på
              pengar. Det visar inte minst de gigantiska utdelningar som nu
              sker i form av förändringar av fastighetsskatten och förmögenhetsskatten.
              Det är alltså ett guldregn. Det är i och för sig inte ett guldregn
              över hela svenska folket, tyvärr, utan det handlar om de allra
              rikaste. Men det finns uppenbarligen mycket pengar att fördela.
              Att i det läget sälja ut tillgångar som dessutom är kassakor känns
              väldigt märkligt. Det känns mer som om det är ett ideologiskt
              beslut än att det finns något annat grundläggande skäl.
            </seg>
            <seg n="33540661">
              Detta är också väldigt allvarligt för konkurrensen. Jag talade
              tidigare om att SBAB har fungerat bra för att se till att konkurrensen
              upprätthålls på bolånemarknaden. Vi skulle kunna utnyttja Nordea
              bättre. Men så länge Nordea som statlig bank finns i statlig ägo
              finns ändå en återhållande effekt, det vill säga att om de privata
              bankerna skulle bete sig alltför illa kan man använda Nordea som
              ett instrument och se till att villkoren för de enskilda blir
              rimliga. Det har ibland tyvärr funnits lite tendenser med dolda
              avgifter som bankerna har tagit ut av sina kunder, och det är
              inte alls bra, tycker jag. Det påverkar folks privatekonomi.
            </seg>
            <seg n="a02e6938">
              När det gäller kopparnätet handlar det bland annat om risken
              för avlyssning när privata intressen tar hand om dessa viktiga
              nät. Man kan avlyssna telefonsamtal och Internettrafik. Jag tycker
              att detta ska ligga i statlig ägo. Men det är även en konkurrensfråga
              att man ser till att avgifterna för att utnyttja dessa nät blir
              rimliga. Där tycker jag att man kan utnyttja ett statligt ägande,
              så att det inte blir en monopolsituation.
            </seg>
            <seg n="81050aab">
              Men det som framför allt föranleder att jag vill ha antingen
              ett grundlagsskydd eller en folkomröstning är att detta bara är
              början. Det är illa nog med dessa sex bolag. Men man diskuterar
              redan att gå vidare med spelmarknaden. Man kanske till och med
              ska sälja ut våra skogar. Vattenfall står inte på försäljningslistan
              i dag, men så kan bli fallet i framtiden. Detta handlar om gigantiska
              summor av svenska folkets gemensamma egendom. Och konsekvenserna
              blir långtgående när det gäller arbetstillfällen, intäkter till
              staten och möjligheter att styra dessa marknader. Det handlar
              inte om att förhindra privata aktörer, utan det handlar om att
              de ska utgöra en positiv konkurrens för de enskilda medborgarna
              i Sverige.
            </seg>
            <seg n="5f756f71">
              Jag hoppas verkligen på ett grundlagsskydd eller en folkomröstning.
            </seg>
          </u>
          <note type="speaker" n="a6912637">
            Anf. 43 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-17" n="f9ce4aab">
            <seg n="162e69d5">
              Fru talman! Vi har nog olika uppfattningar om statligt företagande
              och om statens förmåga att bedriva företagsverksamhet på ett bra
              vis.
            </seg>
            <seg n="d535f8a7">
              Jag vill ändå gå tillbaka till något som är väsentligt. Vi inom
              allianspartierna gick till val på ett program som bland annat
              handlade om utförsäljning av vissa statliga företag. Vi vann det
              valet, och det är väl en folkomröstning så god som något. Det
              är ändå tänkvärt att en socialdemokratisk riksdagsledamot omedelbart
              vill grundlagsfästa att man absolut inte får göra det vi vann
              valet på. Det är en något märklig företeelse, men det är vad det
              handlar om i det här sammanhanget. Jag tror att man ska vara noggrann
              med vad man grundlagsfäster och inte.
            </seg>
            <seg n="63e7915a">
              Det är tveksamt om den här typen av statliga företag som finns
              för tillfället ska anses vara något som ska hållas i slags status
              quo eller som alltid ska ligga under offentliga monopol. Det är
              knappast till gagn för verksamheten och knappast till gagn för
              förvaltning av medborgarnas resurser. Men skälen för varje enskild
              försäljning bör diskuteras med den ansvariga ministern i första
              hand.
            </seg>
            <seg n="2d2ff45e">
              Att grundlagsfästa och i grundlagen förbjuda en utförsäljning
              nu vore faktiskt att förbjuda någonting som mycket tydligt fanns
              i allianspartiernas program inför det val som vi vann och som
              är skälet till att vi nu har en alliansregering med dessa partier
              i.
            </seg>
          </u>
          <note type="speaker" n="658e47b7">
            Anf. 44 HILLEVI LARSSON (s):
          </note>
          <u who="hillevi_larsson_9ae9e2" xml:id="i-a2259b41bc4bbe7f-6" n="f73966a0">
            <seg n="a4947b40">
              Fru talman! Jag ser den här frågan på lite längre sikt. Ska vi
              kunna behålla det ägande som vi ändå har i dag? Det här är som
              sagt bara första steget. Jag vill inte se det som en kortsiktig
              fråga att förhindra de här utförsäljningarna, för det kommer vi
              antagligen inte att kunna göra. Vi kommer inte att få ett grundlagsskydd
              innan de här sex bolagen är utsålda. Frågan är om ytterligare
              företag kommer att säljas ut innan vi i bästa fall får ett grundlagsskydd.
              Jag vill se det här lite mer långsiktigt.
            </seg>
            <seg n="1caeeaa7">
              Med tanke på alla de konsekvenser som det blir på många olika
              sätt tycker jag att det här är värt ett grundlagsskydd, och det
              gäller naturligtvis även socialdemokratiska regeringar. Om det
              blir en sådan nästa gång får den naturligtvis rätta sig efter
              det.
            </seg>
            <seg n="616a4b30">
              Det här är inget förbud mot utförsäljningar, utan det handlar
              mer om att det blir mer genomtänkta beslut. Låt oss ta ett teoretiskt
              exempel. Vi tog beslutet att sälja ut de här sex bolagen. Kanske
              blir det fler under mandatperiodens gång troligtvis blir det så.
              Sedan är det ett val, och man kan direkt efter det valet det är
              ungefär 3 ½ år till nästa val genomföra utförsäljningarna, om
              de borgerliga partierna vinner det valet. Det får jag självklart
              respektera det, även om jag är mot utförsäljningar.
            </seg>
            <seg n="c5aafc2f">
              Är det verkligen för lång tid att vänta 3 ½ år när det rör sig
              om gigantiska belopp, svenska folkets egendom som nu lättvindigt
              och utan konsekvensanalys säljs ut? Det JK har reagerat på är
              att man inte ens har följt nuvarande grundlag och tittat på konsekvenserna
              för svenska folket.
            </seg>
            <seg n="28289a8b">
              Det handlar om enorma belopp. Det handlar om människors privatekonomi.
              Det handlar om skatteintäkter till välfärden. Det handlar om integritetsskyddet
              i fråga om kopparnäten. Det är väldigt stora frågor. Jag tycker
              att det finns anledning att skydda de här värdena.
            </seg>
          </u>
          <note type="speaker" n="1fa68380">
            Anf. 45 Justitieminister BEATRICE ASK (m):
          </note>
          <u who="beatrice_ask_709106" xml:id="i-9180e818c41a1b0b-18" n="f9ce4aab">
            <seg n="56633d6c">
              Fru talman! Man får en väldigt stor lust att ställa en motfråga.
              Det finns inga begränsningar för staten att skuldsätta svenska
              folket ganska ordentligt. Borde man inte grundlagsskydda mot den
              typen av företeelser? Om man ska grundlagsskydda eller folkomrösta
              om försäljning av statliga företag, borde man inte folkomrösta
              om eller grundlagsskydda också köp av företag?
            </seg>
            <seg n="9eb413cb">
              Jag tror att det är viktigt att staten kan agera som en vettig
              ekonom när det gäller allmänna medel och resurser. Vi har ofta
              tidsfördröjningar i alla fall beroende på att det demokratiska
              systemet är utformat som det är. Vi ska gå till riksdagen och
              diskutera. Det finns alltid en tidsutdräkt innan man kan agera.
              Det är rimligt och måste vara så. Men att grundlagsfästa det hela
              och gå över valrörelse och annat innebär att staten knappast kan
              fungera som en vettig ekonomisk aktör, vilket vore rätt bekymmersamt
              för medborgarna i Sverige.
            </seg>
            <seg n="49c8eab8">
              Nej, jag tror inte att det här ska grundlagsskyddas. Men jag
              konstaterar att det finns en öppenhet när det gäller direktiven
              till Grundlagsutredningen. När det gäller de enskilda försäljningarna
              är utrymmet stort för att diskutera det med Mats Odell som närmare
              kan det.
            </seg>
            <seg n="8240fb34">
              Det som har diskuterats och som även Justitiekanslern har varit
              inne på är hur väl man bereder frågor. Jag vill nog påstå att
              regeringen har lagt ned ett betydande arbete på att analysera
              och grunda besluten på ett vettigt sätt. Det är viktigt att man
              gör det. Man kan alltid diskutera om det varit tillräckligt. Det
              är inga lättvindiga beslut, och man kan aldrig ägna sig åt köp
              eller försäljning av stora företag lite hipp som happ, utan det
              fordrar en gedigen analys. Jag menar att den också är gjord.
            </seg>
          </u>
          <note n="bb1bd93e">
            Överläggningen var härmed avslutad.
          </note>
          <note n="b3a0cc38">
            7 § Svar på interpellation 2006/07:578 om missbruk av drogen
            GHB
          </note>
          <note type="speaker" n="39ac1de2">
            Anf. 46 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-0" n="f24d684e">
            <seg n="d4a703ac">
              Fru talman! Eva Olofsson har frågat mig vad jag tänker vidta
              för åtgärder mot missbruket av GHB, GBL och butandiol.
            </seg>
            <seg n="b5271a47">
              Låt mig först säga att jag delar Eva Olofssons oro över utvecklingen
              och synen på behovet av kunskaps- och metodutveckling när det
              gäller dessa droger. Det är något som också gäller för hela narkotikaområdet.
              Det är också det som är syftet med den nationella satsning som
              äger rum inom ramen för narkotikahandlingsplanen. Ett exempel
              på detta är bland annat den trestadssatsning som Eva Olofsson
              nämner i sin interpellation. Regeringen har i den ekonomiska vårpropositionen
              föreslagit att ca 260 miljoner kronor per år ska avsättas under
              mandatperioden till drogförebyggande insatser. Arbetet med att
              genomföra handlingsplanens mål kommer därför att fortsätta i oförminskad
              styrka i samarbete med de kommuner och landsting som har det huvudsakliga
              ansvaret för såväl förebyggande som vård- och behandlingsinsatser.
            </seg>
            <seg n="a5b3e8cc">
              Jag förstår dock inte Eva Olofssons slutsats att det skulle vara
              lättare att bedriva ett förebyggande arbete med ett ämne som är
              narkotikaklassat än med ett ämne som är klassat som hälsofarlig
              vara. I båda fallen är de reglerade ämnena förbjudna. Även om
              straffsatserna för narkotikaklassade ämnen är högre är det självfallet
              något som inte kan styra det förebyggande arbetet.
            </seg>
            <seg n="44a5063b">
              När det gäller frågan om en narkotikaklassning av GBL och butandiol
              är den nuvarande lagstiftningen inte anpassad för ämnen som har
              en stor legal användning. Narkotikaklassade ämnen får enligt FN:s
              narkotikakonventioner användas bara för medicinskt eller vetenskapligt
              ändamål. Det är alltså inte möjligt att narkotikaklassa ett ämne
              och samtidigt tillåta en industriell användning av detta ämne.
              Det är skälet till att GBL och butandiol är kontrollerade som
              hälsofarliga ämnen eftersom de båda är miljövänliga rengöringsmedel
              med stora användningsområden och utan goda alternativ.
            </seg>
            <seg n="fafa8630">
              Regeringen tillsatte den 1 mars en särskild utredare med uppdrag
              att göra en översyn och analys av nuvarande regelsystem beträffande
              kontroll av narkotika, dopningsmedel, prekursorer samt lösningsmedel,
              tändargaser och andra hälsofarliga varor som används i berusningssyfte
              och hur de förhåller sig till varandra. Utredningen har också
              fått i uppdrag att se över möjligheterna att införa ett förfarande
              som förhindrar befattning med ett ämne som kan antas bli klassificerat
              som narkotika eller hälsofarlig vara. Frågan om det finns ett
              bättre rättsligt hanterande av ämnen såsom GBL och butandiol kommer
              att hanteras av denna utredning som ska vara klar i slutet av
              nästa år.
            </seg>
          </u>
          <note type="speaker" n="a45ca68f">
            Anf. 47 EVA OLOFSSON (v):
          </note>
          <u who="eva_olofsson_a37dbe" xml:id="i-858ebdde429867ad-0" n="1e6f114e">
            <seg n="a600a166">
              Fru talman! Jag vill först tacka den ansvariga ministern Maria
              Larsson för svaret och för att hon delar oron för utvecklingen
              när det gäller GHB, GBL och butandiol. Maria Larsson säger också
              att det behövs kunskap och utveckling inom hela drog- och narkotikaområdet.
              Det är självklart sant, men jag vill här lyfta fram varför jag
              tycker att det är extra viktigt att ta upp GHB, GBL och butandiol.
              Det är en så hårfin gräns mellan euforin, kicken, förgiftningen
              och andningsstilleståndet.
            </seg>
            <seg n="0fa121ed">
              I Göteborgsområdet och i några Norrlandskommuner, där användningen
              av de här tre drogerna är vanlig, dör lika många av GHB som av
              heroinmissbruk. I stort sett varje vecka möter sjukvårdspersonalen
              ofta unga människor som kommer in akut med ambulans för att de
              har fått andningsstillestånd och blivit drogförgiftade. Det luriga
              är att efter fem sex timmar kan de, oftast killar men ibland också
              tjejer, resa sig upp. Då har de ofta en minneslucka men mår lika
              bra som innan de kom in till sjukhuset.
            </seg>
            <seg n="009bd683">
              Det har nu visat sig att drogen har bitit sig fast. I alla fall
              i Göteborgsområdet har den ökat, enligt drograpporteringen för
              2007. 2005 tvångsomhändertogs 15 personer för vård, 2006 var siffran
              nästan fördubblad till 27. Stadsdelsnämnden på HisingenLundby
              har i år spräckt sin budget för individ- och familjeomsorg, bland
              annat på grund av omedelbara omhändertaganden av GHB-missbrukare.
              Vid häktet har man också kunnat konstatera att antalet påverkade
              av GHB i stort sett har fördubblats mellan 2005 och 2006.
            </seg>
            <seg n="eb665dfa">
              Drogen är billig. Man kan tillverka den själv i köket. Det går
              extremt fort att bli beroende. Det tar tre månader till ett halvår.
              Och när man väl har fastnat i missbruket måste man ta sin kapsyl
              varannan till var tredje timme dygnet runt, alltså även på natten.
              Man har ofta drogen i en petflaska med vatten. Det har förekommit
              att man har suttit på sitt jobb och haft flaskan bredvid sig,
              och någon har trott att de har tagit en slurk vatten då och då.
            </seg>
            <seg n="710dee3f">
              Det är extremt svårt att sluta med drogen. Enligt läkarna på
              avgiftningskliniken för unga i Göteborg är det den drog som det
              är svårast att sluta med. Det är fyra fem veckor med mycket svåra
              abstinensproblem, ibland så svåra att man får söva ned människor
              för att de ska klara av de svåra abstinensproblemen. Direkt efteråt
              behöver de behandling, familjehem och institution. Här fungerar
              inte öppenvården. Det är en långvarig behandling, och människorna
              är väldigt sköra efteråt. Drogen slår alltså hårt mot missbrukaren,
              men den är också väldigt resurskrävande för sjukvården och socialtjänsten.
            </seg>
            <seg n="302443ab">
              Drogen går fort ur kroppen. Det blir ingen baksmälla. Killarna
              som använder den känner sig som kungar. De får ökat självförtroende
              och vågar ta kontakt med tjejer. De trampar gasen i botten och
              kör 120130 kilometer i timmen när de är ute och kör. Vem vill
              möta dem på vägen?
            </seg>
            <seg n="3ec9af64">
              Våldsbrott och sexuella övergrepp är också vanligt förekommande.
              Flickor som använder GHB får ofta svårt att sätta gränser och
              blir ofta sexuellt utnyttjade. Med drogen ingår också att man
              drabbas av ögonblick av medvetslöshet. Ni kan tänka er om man
              då kör i 130 kilometer och blir medvetslös. Och om man som tjej
              är på en GHB-fest och blir medvetslös, vad gör då killarna som
              också är påverkade?
            </seg>
            <seg n="31000709">
              Det är alltså en allmänfarlig drog. Den är farlig för användaren
              och slår också hårt mot anhöriga. Man kan säga att det är en ganska
              unik drog. Den har bitit sig fast. Det finns fortfarande alldeles
              för lite kunskaper hos socialtjänst och sjukvård även om man har
              kommit en bit på väg. Den är väldigt lite beforskad.
            </seg>
            <seg n="8c5464e7">
              Därför vill jag fråga ansvarig minister Maria Larsson: Ser du
              inget särskilt skäl att uppmärksamma just GHB, GBL och BD?
            </seg>
          </u>
          <note type="speaker" n="9c050997">
            Anf. 48 LARS-IVAR ERICSON (c):
          </note>
          <u who="unknown" xml:id="i-f146f5a1a3464d5b-3" n="ce511b74">
            <seg n="6b3ca3b1">
              Fru talman! Allting var inte bättre förr. Men vi som var tonåringar
              på 60-talet levde i en värld där droger inte var lika naturliga
              som i dag. Det fanns de som provade på hasch, LSD och amfetamin
              som medel för verklighetsflykt, men de var få.
            </seg>
            <seg n="1c604ba0">
              I dag är situationen helt annorlunda. Nu har vi en flora av droger
              som har växt till en mängd preparat, och de är lättillgängliga.
            </seg>
            <seg n="09cbad73">
              En älskad dotter hade drömmar om framtiden, drömmar som slogs
              itu när hon tillsammans med en kompis sniffade butangas. Något
              gick fel och hon dog. Här handlade det om butangas, men det kunde
              lika gärna ha varit GHB eller GBL.
            </seg>
            <seg n="679a58ac">
              En av våra kvällstidningar hade för några år sedan en bild på
              en polisman tillsammans med beslagtagna dunkar som innehöll GHB.
              Dunkarna kom från en langares hem, en langare med goda kontakter
              i ungdomsvärlden.
            </seg>
            <seg n="29fb5f0d">
              De här medlen är alldeles för lättillgängliga. Man kan tillverka
              dem själv eller köpa dem via Internet.
            </seg>
            <seg n="8b0e4aaf">
              En speciell risk med GHB handlar om dosering. Gränsen mellan
              att få ett alkoholliknande rus, att inte få någon effekt alls
              eller att bli medvetslös är hårfin. Ena gången händer det ingenting,
              nästa gång blir man påverkad och gången därefter blir man kanske
              medvetslös och andningen upphör.
            </seg>
            <seg n="cf8e7617">
              Ett annat problem med GHB är att det tar 20 minuter innan ruset
              börjar märkas. Risken är då att användaren efter en kvart tycker
              att det inte har hänt något och då tar en kapsyl till, vilket
              lätt kan leda till en överdos.
            </seg>
            <seg n="160771a8">
              Det som Eva Olofsson berättar om från sjukvården i Göteborg är
              mycket oroväckande. Det är tydligen många människor som kommer
              in där som tvingas till intensivvård på grund av medvetslöshet
              när de har tagit GHB. En kort tid efteråt kan de få lämna sjukhuset
              utan att några åtgärder har vidtagits för att förhindra fortsatt
              missbruk. Det är tydligen så att sjukvården måste bli mycket bättre
              på att erbjuda de här människorna vård och stöd. Det är inte rimligt
              att utan åtgärder släppa i väg en missbrukare som går direkt hem
              och tar en ny dos.
            </seg>
            <seg n="fda6ec82">
              Jag undrar hur ministern ser på samarbetet mellan sjukvård och
              socialtjänst i de här frågorna. Det är bra att det anslås medel
              till förebyggande arbete jag tror att det var 260 miljoner kronor
              men det måste också fungera när det väl har inträffat att någon
              har överdoserat GHB.
            </seg>
            <seg n="e4652d50">
              När det gäller preparaten GBL och butandiol är jag väl medveten
              om att de också tjänstgör som effektiva rengöringsmedel. Skulle
              man inte kunna överväga att tillsätta något medel som gör att
              de inte kan användas som droger, till exempel kräkmedel, och på
              så sätt förhindra bruk av medlen?
            </seg>
          </u>
          <note type="speaker" n="43a991bf">
            Anf. 49 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-1" n="f24d684e">
            <seg n="e8664a4f">
              Fru talman! Jag tror att både Eva Olofsson och Lars-Ivar Ericson
              nu har hjälpt till att öka kunskapsmängden hos dem som eventuellt
              tittar på tv i dag om den här typen av droger.
            </seg>
            <seg n="10a11cb0">
              Det är alldeles sant det som ni har sagt. Vi vet att det är förhållandevis
              billiga droger, att det är möjligt att tillverka dem själv, att
              de ger många oönskade bieffekter, att de är svåra att dosera och
              så vidare.
            </seg>
            <seg n="5b02046d">
              Mer forskning på det här området är viktigt, och det skriver
              jag också i mitt svar. Men vad vi vet redan i dag är ju att de
              är farliga. Därför blir det allra mest centrala att ha ett effektivt
              drogförebyggande arbete, inte minst i de delar av landet där de
              här drogerna är vanligast. Eftersom det är så väldigt olika geografiskt
              betingat är naturligtvis det allra viktigaste och centrala ett
              aktivt drogförebyggande arbete, där kunskap ges om de oönskade
              bieffekterna och svårigheterna att dosera drogerna, och att det
              når de grupper som är speciellt utsatta, nämligen ungdomar.
            </seg>
            <seg n="092bd859">
              I riket som helhet har användningen av GHB fallit från 1,4 procent
              till 0,4 procent mellan åren 2001 och 2006. Det är alltså en sjunkande
              trend. Fortfarande används drogen mest i Västra Götaland och i
              Västernorrland. I viss mån är nivån också högre i Jämtland. Lägst
              är nivåerna i Östergötland, Västmanland och Dalarna.
            </seg>
            <seg n="4249a087">
              Här handlar det om att man i vissa delar av landet utvecklar
              en trend i vissa grupper att använda de här drogerna. Där är de
              drogförebyggande insatserna så oerhört centrala och viktiga för
              att få bukt med detta.
            </seg>
            <seg n="72e2f419">
              Självklart är det många som involveras och inkluderas i det drogförebyggande
              arbetet. Där är sjukvården inkluderad och involverad. Men när
              det handlar om unga människor är naturligtvis kommunernas socialtjänster
              i allra högsta grad berörda. Den samarbetsfunktionen måste självklart
              finnas och upprätthållas.
            </seg>
            <seg n="0e70cf9b">
              Huruvida det är möjligt att tillsätta kräkmedel och vad det skulle
              få för konsekvenser för dessa ämnen i övrigt kan jag inte yttra
              mig om. Det är en fråga som övergår min kompetens just nu. Det
              får vi återkomma till.
            </seg>
          </u>
          <note type="speaker" n="d46a3beb">
            Anf. 50 EVA OLOFSSON (v):
          </note>
          <u who="eva_olofsson_a37dbe" xml:id="i-858ebdde429867ad-1" n="1e6f114e">
            <seg n="c5c1640c">
              Fru talman! I Göteborgsområdet och Västsverige finns, vad jag
              vet, i alla fall inga indikatorer på att GHB, GBL och BD har minskat,
              utan tvärtom.
            </seg>
            <seg n="ad65e393">
              I svaret på min interpellation säger statsrådet Maria Larsson
              att hon inte kan förstå skillnaden mellan om något är narkotikaklassat
              eller klassat som hälsofarliga varor när det gäller att jobba
              förebyggande, preventivt.
            </seg>
            <seg n="b89be9c1">
              När jag har träffat socialarbetare som jobbar med detta i Göteborg
              säger de att när GHB blir narkotikaklassat blir det mycket lättare.
              Man menar också att för ungdomar har narkotika en mycket farligare
              klang än hälsofarliga varor. Och det är, som statsrådet också
              sade, skillnad på straffen.
            </seg>
            <seg n="9646e4cb">
              Man måste jobba förebyggande, men det är viktigt med narkotikaklassning
              för att få ungdomar att förstå hur farligt det är. Och polis och
              andra kan jobba med narkotikaklassade varor på ett annat sätt.
            </seg>
            <seg n="05c529de">
              Jag kan konstatera att för två år sedan när vi hade motsatta
              roller när s, v och mp bildade majoritet, s var i regering och
              ni i opposition krävde alla nuvarande allianspartier att GBL och
              BD skulle narkotikaklassas. Det var så viktigt, så det krävde
              de med en gång. Då tog regeringen steget att klassa dem som hälsofarliga
              varor. Men det är helt klart att det ses allvarligare på narkotika
              än på hälsofarliga varor.
            </seg>
            <seg n="c2689a53">
              De används brett. I Göteborg fick jag berättat för mig att någon
              hade startat en datafirma för att själv kunna importera dessa
              rengörings- och lösningsmedel på ett legalt sätt. Men det var
              för missbruk man hade skaffat sig den så kallade datafirman. Den
              fanns egentligen inte.
            </seg>
            <seg n="25f2f4db">
              Jag undrar om ministern ändå inte ser ett behov av att få en
              starkare klassning, narkotikaklassning, av dessa varor.
            </seg>
            <seg n="a969809b">
              Ministern säger i sitt svar att trestadssatsningen och Mobilisering
              mot narkotika finns. Det gör det. Den satsningen drogs i gång
              av Vänsterpartiet, Socialdemokraterna och Miljöpartiet. Den satsningen
              har varit med och lyft fram frågan i Västsverige och Göteborg.
            </seg>
            <seg n="bb24d5e2">
              När länsstyrelsen hade en konferens fick man tacka nej till 120
              personer. Björn Fries, som är narkotikasamordnare, var då mycket
              tydlig med att även om användningen är delvis lokal i Västsverige
              och Norrlandskommuner finns det exempel i både Malmö och Uppsala,
              dock inte i Helsingfors. Han gjorde klart att detta är en nationell
              fråga. Det måste göras nationella satsningar med forskning och
              kunskapsutveckling eftersom detta är en sådan farlig drog.
            </seg>
            <seg n="3d259956">
              Maria Larsson, vad vill du göra mer nationellt? Det räcker inte
              att hänvisa till att Mobilisering mot narkotika har gjort denna
              satsning. Den upphör nu, vilket är något som vi i Vänsterpartiet
              inte vill. Vi tycker att de har så stort nätverk och stor kunskap
              att det är ett slöseri att splittra Mobilisering mot narkotika.
            </seg>
            <seg n="25b1b8fd">
              Det finns i dag en oro för att det nationella ansvar som Mobilisering
              mot narkotika har tagit, och som Björn Fries så tydligt gav uttryck
              för på konferensen, inte längre ska tas lika tydligt. På vilket
              sätt vill ministern fortsätta att ta det ansvaret?
            </seg>
            <seg n="26603c8d">
              Det sker utbildning i dag. Men det har varit så att personer
              har kunnat komma in på ett sjukhus 20 gånger utan att man har
              rapporterat till socialtjänsten. I samband med satsningen har
              man utbildat anestesiläkarna och tagit fram rutiner, så det har
              skett ett jobb.
            </seg>
            <seg n="a4b30c95">
              Men jag vill fortfarande fråga ministern: Vilken nationell satsning
              vill du se?
            </seg>
          </u>
          <note type="speaker" n="f0d986a4">
            Anf. 51 LARS-IVAR ERICSON (c):
          </note>
          <u who="unknown" xml:id="i-f146f5a1a3464d5b-4" n="ce511b74">
            <seg n="ab0dc718">
              Fru talman! GHB är en allmänfarlig drog. Den är inte bara farlig
              för missbrukaren utan för alla. Missbruket leder ofta till oprovocerat
              våld, vårdslöshet i trafik och sexuella övergrepp.
            </seg>
            <seg n="07337366">
              GHB är också en svårupptäckt drog som är lätt att överdosera.
              Det är därför oftast när missbrukarna kommer i kontakt med akutsjukvården
              som den upptäcks. Det är helt klart att vården måste bli bättre
              på att larma socialtjänsten, och socialtjänsten måste bli bättre
              på att vara aktiv och bestämd.
            </seg>
            <seg n="71801d17">
              Med justitieministern har jag tidigare i dag diskuterat samverkansgrupper
              som jobbar tillsammans mellan förvaltningar för att bli mer effektiva
              i det drogförebyggande arbetet. Vi diskuterade gruppsekretessen.
              I en kommande lagstiftning finns det tydligen öppningar för att
              man ska kunna tala med varandra om ungdomar som har drogproblem.
              Om det kommer ett lagförslag om en gruppsekretess så kommer det
              också att bli lättare att hantera dessa svåra frågor.
            </seg>
            <seg n="aeab899c">
              Jag är glad att ministern tar problemen på allvar och att det
              avsätts medel för brotts- och drogförebyggande arbete. Jag hoppas
              att vi ska få lösningar som gör att ungdomar inte hamnar i dessa
              sammanhang och riskerar sina liv genom bruk av dessa otäcka droger.
            </seg>
          </u>
          <note type="speaker" n="5375be7b">
            Anf. 52 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-2" n="f24d684e">
            <seg n="6d46a69a">
              Fru talman! Det är centralt att slå fast att det förebyggande
              arbetet aldrig får handla bara om narkotikaklassade produkter.
              Det får inte råda några tvivelsmål om det, Eva Olofsson! Jag hoppas
              inte att jag ska uppfatta dig så, för det var något tveksamt med
              frågan som ställdes i interpellationen.
            </seg>
            <seg n="a45ea5df">
              Det är oerhört viktigt att det drogförebyggande arbetet inriktas
              mot alla de medel som kan betraktas skada ungdomar när de intas.
              Det är därför självklart att även om klassningen är hälsofarlig
              vara så måste det drogförebyggande arbetet inkludera denna typ
              av ämnen. Det hoppas jag att vi är fullständigt överens om.
            </seg>
            <seg n="8495d76a">
              Utifrån den forskning som finns sker det hela tiden en omvärdering
              och en ändring i regelverket. Ett exempel på det är att GHB narkotikaklassades
              den 1 februari 2000 och att GBL och butandiol klassades som hälsofarliga
              varor den 1 september 2005. Det sker hela tiden en utveckling
              i värderingen av dessa medel.
            </seg>
            <seg n="29dc1c5d">
              I dag är det inte möjligt att narkotikaklassa en vara som i stor
              omfattning används för legala ändamål i andra produkter och där
              många behöver hantera varan. Även på dessa områden pågår forskning
              som gör att man så småningom kan hitta ersättningsmedel som förhoppningsvis
              är mindre farliga och inte kan användas i drogpåverkande syfte.
            </seg>
            <seg n="275a1090">
              Det arbete som har gjorts i form av trestadslösningen är viktigt.
              Där har man uppmärksammat detta och haft möjlighet att bygga upp
              en kompetens och en kunskapsbank för att fortsatt hantera frågan.
              Mobilisering mot narkotika har gjort ett viktigt arbete.
            </seg>
            <seg n="97d7129e">
              Den satsning som regeringen nu har lagt fram med stora pengar
              i tre år för det drogförebyggande arbetet är ett sätt att säga
              att vi vill ha ett långsiktigt arbete där budget ligger för tre
              år framåt. Det har inte hänt tidigare. Man ska veta att detta
              är ett pågående kontinuerligt arbete av största vikt, och barn
              och unga ska prioriteras i det arbetet.
            </seg>
            <seg n="01f2c7db">
              All den kunskap som Mobilisering mot narkotika har upprättat
              och spridit ska naturligtvis tas till vara, både organisatoriskt
              och kunskapsmässigt. Det är en självklarhet. Där har vi täta kontakter
              med Björn Fries för att på bästa möjliga sätt omhänderta den kunskapsbanken
              också i den vidare organisationen.
            </seg>
            <seg n="57273e45">
              Men detta måste in i en permanent organisation. Vi måste ha ett
              långsiktigt tänkande när det gäller det drogförebyggande arbetet.
              Det får inte vara projektinriktat, det får inte vara ad hoc-inriktat,
              utan långsiktigheten är central för att det ska bli framgångsrikt.
            </seg>
          </u>
          <note type="speaker" n="97605b6b">
            Anf. 53 EVA OLOFSSON (v):
          </note>
          <u who="eva_olofsson_a37dbe" xml:id="i-858ebdde429867ad-2" n="1e6f114e">
            <seg n="74c386ac">
              Fru talman! Jag vill först konstatera att Mobilisering mot narkotika
              inte har funnits ett år utan det har varit ett flerårigt projekt.
              Vi var lite skeptiska i början, men när vi ser hur mycket beröm
              de får, hur mycket kunskap de har samlat och hur mycket bra de
              har gjort tycker vi att de ska ingå i det permanenta, långsiktiga
              arbetet mot narkotika. Självklart kan man överföra kunskapen,
              men man splittrar en grupp som gemensamt hade ett oerhört stort
              kontaktnät och en oerhört stor kompetens.
            </seg>
            <seg n="65d553ed">
              Sedan konstaterar jag bara att för två år sedan tyckte kd, tillsammans
              med fp, Moderaterna och Centern, att man visst omedelbart skulle
              narkotikaklassa GBL, som ju blir GHB när det omvandlas till det
              i kroppen, och BD. Nu sitter man vid makten, och då blir det genast
              mycket svårare. Jag har förståelse för att man utreder frågan,
              för det är det man gör om man vill utveckla en narkotikaklassning
              av de här medlen. Men jag tycker att det är bevärligt att se att
              ministern inte kan se att det är en skillnad mellan medel som
              är narkotikaklassade och medel som inte är det när det gäller
              möjligheten att jobba med ungdomar, att få ungdomar och föräldrar
              att förstå allvaret i det här. Vi har ju satt straffsatser och
              annat på de här medlen för att de är så farliga. Annars skulle
              vi inte narkotikaklassa allt annat, om det inte var skillnad mellan
              att varor är hälsofarliga och narkotikaklassade.
            </seg>
            <seg n="132105b9">
              Sedan vill jag avsluta med att säga att det behövs en långsiktig
              satsning mot missbruket. Därför gjorde vi en satsning ihop med
              Socialdemokraterna och Miljöpartiet, och vi hade fortsatt att
              göra det om vi hade suttit vid makten. Det jag nu vill är att
              den kunskap som man har byggt upp, och kommer att fortsätta jobba
              med i västra Sverige och i många kommuner, får ett fortsatt nationellt
              stöd, för den här drogen är så farlig. Människor, många gånger
              som sagt ungdomar, dör av det här, och människor som fastnar i
              missbruket har oerhört svårt att ta sig ur det.
            </seg>
            <seg n="946495ac">
              Jag vill till sist också lämna över en liten broschyr som har
              tagits fram just om samarbetet mellan sjukvård och socialtjänst.
            </seg>
          </u>
          <note type="speaker" n="af8ebe3f">
            Anf. 54 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-3" n="f24d684e">
            <seg n="83872114">
              Fru talman! Tack så mycket! Självklart är det så att ett drogförebyggande
              arbete måste bedrivas med långsiktighet. Tyvärr har det varit
              max två års budget lagd också för Mobilisering mot narkotika.
              Ett långsiktigt perspektiv i det drogförebyggande arbetet är oerhört
              angeläget för mig. Därför är jag väldigt glad över att vi också
              tydligt visar detta i budgeten. Det har faktiskt inte hänt förut.
              Det är på det sättet den här regeringen vill jobba i det drogförebyggande
              arbetet.
            </seg>
            <seg n="fe8a26a4">
              Sedan tror jag att man måste ha klart för sig att det som påverkar
              ungdomar och föräldrar inte är information om klassning hit eller
              dit utan att man får kunskap om den problematik som kan uppkomma
              om man feldoserar, det som kan hända, att man får klart för sig
              farorna, komplikationerna, vid användande av en vara som är farlig
              för ens kropp. Det tror jag är det absolut centrala oavsett var
              klassningen ligger. Därför är det så centralt att det förebyggande
              arbetet självklart måste inkludera både narkotikaklassade varor
              och varor som är klassade som hälsofarliga och som vi vet används
              i drogberusningssyfte.
            </seg>
            <seg n="2fb3ae1e">
              Jodå, vi ska ta vara på den kunskapsbank som Mobilisering mot
              narkotika har lyft upp, och den ska ingå i det fortsatta långsiktiga
              arbetet, var så säker. Jag känner mig också väldigt glad över
              den utredning som vi nu har tillsatt med Jan Pennlöv som utredare.
              Den kommer att bidra till att vi får en bättre överblick över
              hur regelsystemen om kontroll av narkotika och andra medel ser
              ut och ska göra dessa system mer lättöverskådliga. Han ska också
              titta på möjligheten att begränsa åtkomsten av hälsofarliga varor,
              vilket har direkt bäring på den diskussion som vi har haft i dag,
              och han ska kartlägga hur kontrollsystemen ska tillämpas i praktiken.
              Det tror jag kommer att ge oss kunskap för att ytterligare bemästra
              den här frågan, som handlar om bland annat GBL.
            </seg>
            <seg n="9cf89196">
              Därmed vill jag tacka för debatten och önska debattörerna en
              trevlig sommar.
            </seg>
          </u>
          <note n="bb1bd93e">
            Överläggningen var härmed avslutad.
          </note>
          <note n="3c9a1abb">
            8 § Svar på interpellation 2006/07:579 om villkoren för frivilliga
            samhällsarbetare
          </note>
          <note type="speaker" n="3eea6baf">
            Anf. 55 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e076dd99361a97d5-0" n="f24d684e" next="i-e7deaf5605a01d1c-0">
            <seg n="47e78a5a">
              Fru talman! Marie Nordén har frågat mig vilka åtgärder jag avser
              att vidta för att fler personer ska kunna och vilja åta sig uppdrag
              som frivilligarbetare.
            </seg>
            <seg n="9f222ad7">
              Jag håller med Marie Nordén om att frivilliga samhällsarbetare
              gör en enormt viktig insats genom att ställa upp för sina medmänniskor.
              De frivilligarbetare som rör mitt ansvarsområde, och således är
              dem som jag kan uttala mig om, är personer som åtar sig uppdrag
              inom socialtjänstens område. Engagemanget och viljan att göra
              en insats som kontaktperson, kontakt- eller stödfamilj bottnar
              inte i ekonomiska ställningstaganden. En ändamålsenlig ersättning
              kan däremot vara av stor vikt för att man ska kunna åta sig ett
              sådant uppdrag.
            </seg>
            <seg n="8de20fee">
              Kommunen beslutar om kontaktperson och kontakt- eller stödfamilj
              enligt socialtjänstlagen eller LSS. För personer som beviljas
              dessa insatser är det en rättighet ett beslut som en kommun måste
              verkställa. För de personer som ska utföra insatsen träffar kommunen
              ett avtal om eventuellt arvode och omkostnadsersättning där ersättningen
              ska täcka de kostnader som uppdraget medför. Detta är en fråga
              mellan kommunen och uppdragstagaren.
            </seg>
            <seg n="144bcf9c">
              Sveriges Kommuner och Landsting har tagit fram generella riktlinjer
              för att ge stöd och vägledning till kommunerna när ersättningsnivåer
              ska bestämmas. Kommunerna uppmanas även att utveckla egna lokalt
              anpassade riktlinjer för detta. Det framgår också att kommunen
              måste bedöma ersättningsnivån utifrån vilken arbetsinsats uppdraget
              kräver.
            </seg>
            <seg n="3fbf6ae1">
              För att kommunerna ska kunna uppfylla sina åtaganden enligt lagstiftningen
              är det naturligtvis avgörande att det finns personer och familjer
              som har möjlighet att åta sig uppdrag som kontaktperson eller
              stödfamilj. Därför har kommunerna även ett ansvar för att se till
              att ersättningarna följer utvecklingen och är anpassade efter
              de omkostnader som uppdragen medför. Det är också viktigt att
              dessa personer och familjer får stöd och utbildning för sina uppdrag.
            </seg>
            <seg n="b0c69afe">
              Jag vill avsluta med att säga att de frivilliga insatser som
              görs av engagerade medmänniskor har oerhört stor betydelse både
              för enskilda personer och för samhället i stort. Jag kommer därför
              att följa utvecklingen.
            </seg>
          </u>
          <note n="aa6fc5b0">
            Anf. 56 MARIE NORDÉN (s):
          </note>
          <u who="maria_larsson_b5d03e" xml:id="i-e7deaf5605a01d1c-0" n="f24d684e" prev="i-e076dd99361a97d5-0">
            <seg n="0b61fcfa">
              Fru talman! Jag vill börja med att tacka ministern för svaret.
              Det är naturligtvis glädjande att ministern ser värdet av alla
              dessa frivilliga samhällsarbetare även om jag hade hoppats på
              ett mer konkret svar med konkreta förslag om just hur vi ska få
              fler att vilja jobba som frivilligarbetare i framtiden. I dag
              gör tusentals människor ovärderliga insatser som kontaktpersoner,
              kontaktfamiljer, god man, förvaltare och stödfamiljer på uppdrag
              av kommunerna men också som lekmannaövervakare, häktes- och anstaltsbesökare
              och förtroendemän samt besökare på Statens institutionsstyrelses
              ungdomshem.
            </seg>
            <seg n="64e5f0a0">
              Det beräknas vara ca 100 000 personer som genom myndighetsuppdrag
              ger av sig själva och sin tid. De gör det som medmänniskor, och
              värdet av deras arbete är väldigt svårt att uppskatta ekonomiskt.
              Man har ändå beräknat att deras insatser, som de alltså utför
              på frivillig basis, tillsammans med andra frivilligarbetares,
              bland annat i kyrkan, motsvarar ungefär 10 000 årsanställningar.
              Skulle inte de här människorna vara beredda att ta dessa uppdrag
              skulle samhället stå med en mycket större kostnad än i dag.
            </seg>
            <seg n="095f09ce">
              Det handlar om insatser och stöd till barn, unga och vuxna med
              särskilda behov. Man har, precis som ministern sade i sitt svar,
              enligt lag rätt till den här hjälpen. Det handlar om familjer
              och barn med särskilda behov, och många gånger om familjer med
              bara en förälder som behöver en kontaktfamilj och stödfamilj.
              Det handlar om personer som på grund av olika problem behöver
              en god man eller förvaltare och personer som med hjälp kan leva
              ett någorlunda aktivt liv för att det finns en medmänniska som
              avsätter tid och engagemang. För oss som klarar det dagliga livet
              på egen hand kan det många gånger vara svårt att förstå vilken
              betydelse det stöd som en kontaktperson ger innebär och vilken
              skillnad det gör.
            </seg>
            <seg n="178b9a99">
              För inte så länge sedan träffade jag frivilliga samhällsarbetare
              i Östersund. De kunde berätta för mig om deras arbete och om varför
              de känner att det de gör är så viktigt. De ser hela tiden konkreta
              resultat. De kunde berätta om personer som med hjälp och stöd
              genom frivilliginsatser har lyckats vända på livet. De har lämnat
              socialbidragsberoendet bakom sig, fått ett jobb, ett aktivt liv
              och en ordnad ekonomi.
            </seg>
            <seg n="fa9c7d5e">
              Många gånger gör dessa människor insatser långt utöver vad samhället
              förväntar och kan kräva. Deras insatser är betydelsefulla inte
              bara för den enskilde individen som får hjälp utan för hela samhället.
            </seg>
            <seg n="588022da">
              För mig är dessa människor vardagshjältar. Vi vet att det behövs
              fler av dem. Kommunerna söker febrilt efter fler kontaktpersoner.
              Det är inte lätt att hitta förvaltare. Kontakt- och stödfamiljer
              behövs till allt fler barn och unga vuxna.
            </seg>
            <seg n="0534464d">
              Det är riktigt som ministern säger i sitt svar att engagemanget
              och viljan att göra en insats inte bottnar i ekonomiska ställningstaganden.
              Den ersättning som ges täcker knappt de utgifter och den tid som
              uppdraget kräver.
            </seg>
            <seg n="18c6108d">
              Det finns inga stora pengar att tjäna. Det är inte heller det
              som driver dem som har uppdraget. Det försvarar inte att de ekonomiska
              villkoren försämras. Nu höjs avdragsrätten från 1 000 kronor till
              5 000 kronor. Det innebär att det blir en ökad beskattning med
              100 kronor per månad. Det kommer inte att underlätta rekryteringen.
              Många som i dag arbetar på uppdrag av kommunen funderar på om
              det är värt att fortsätta.
            </seg>
            <seg n="4c09f4f3">
              Vi vill se fler som tar uppdrag. Borde vi inte underlätta rekryteringen
              av frivilligarbetare? Borde vi inte i stället förbättra de ekonomiska
              villkoren för dem som är beredda att göra en samhällsinsats?
            </seg>
          </u>
          <note type="speaker" n="b2fddeff">
            Anf. 57 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e076dd99361a97d5-1" n="f24d684e" next="i-e7deaf5605a01d1c-1">
            <seg n="8e262169">
              Fru talman! Utan frivilligarbetarna skulle Sverige stanna. Det
              är väldigt glädjande att vi i vårt land har ett så stort frivilligt
              engagemang.
            </seg>
            <seg n="c36220ed">
              Jag träffade Volontärbyrån för ett tag sedan. Det är en organisation
              som ser till att matcha behoven med dem som är beredda att utföra
              en insats. De menar att det är så många som anmäler sig till uppdrag
              att de nästan har problem att hitta uppdrag.
            </seg>
            <seg n="86df3eae">
              Det är väldigt glädjande. Det är en väldigt glädjande utveckling
              i vårt land.
            </seg>
            <seg n="5cd3a388">
              Till gymnasieelever som jag träffar brukar jag säga: Gör något
              i ditt liv som har bäring på mer än det som handlar om dig själv
              och dina närmaste. Det ger så mycket tillbaka till dig själv.
            </seg>
            <seg n="e80ca726">
              Jag har haft tonårsgrupper. Jag har jobbat som flyktingguide
              och annat. Det har tillfört mitt liv så otroligt mycket värdefullt.
              Jag har fått möta nya människor och lära känna människor som jag
              inte skulle ha träffat annars.
            </seg>
            <seg n="036aee26">
              I frivilligarbetet finns en drivkraft som innehåller värme, gemenskap
              och kunskap. Det tillför båda parter något väldigt viktigt och
              värdefullt.
            </seg>
            <seg n="378aec66">
              Det är frivilligarbetet i stort. Jag tänker också på alla anhöriga
              som utför en enorm frivillig insats.
            </seg>
            <seg n="defeee10">
              I dag ska vi tala specifikt om den del av frivilligarbetet som
              ryms i beslut via SOL eller LSS, alltså det som är en lagstadgad
              verksamhet. Det är en rättighet för den enskilde om man beviljas
              en sådan insats.
            </seg>
            <seg n="dd62a6a8">
              Det är ett beslut som en kommun fattar och som måste verkställas.
              Vi ska göra den åtskillnaden. Det är det som interpellanten vill
              diskutera i dag. Det övriga frivilligarbetet måste vi kanske lämna
              därhän i den här diskussionen, även om det är så centralt, viktigt
              och värdefullt att Sverige skulle vara ett betydligt hårdare och
              kargare samhälle utan det. Det hoppas jag att interpellanten och
              jag är överens om.
            </seg>
            <seg n="77034a7c">
              En insats som är beviljad med stöd av socialtjänstlagen eller
              LSS är ett kommunalt beslut och det är en kommunal ersättning
              som ska erläggas. De skattemässiga förändringarna har gjorts för
              att man ville underlätta Skatteverkets administration och kontroll
              av avdragen för övriga utgifter med anledning av att det har varit
              väldigt arbetskrävande för Skatteverket. Det har varit en så stor
              omfattning av felaktiga avdrag att man ville förenkla det arbetet.
            </seg>
            <seg n="20d89e71">
              Det är viktigt att säga att kommunerna måste avgöra var ersättningsnivån
              ska ligga för att man ska kunna rekrytera medarbetare till de
              här uppgifterna. Det är en rättighet för den enskilde om man har
              fått ett biståndsbeslut. Kommunerna ska gå in och ersätta. Det
              är alltså ett viktigt arbete i kommunerna att se till att man
              har de funktionerna med personer som är beredda att åta sig dem.
              Det är en fråga mellan kommunen och uppdragstagaren var ersättningsnivån
              ska ligga.
            </seg>
            <seg n="1baeb197">
              Det som är problematiskt i sammanhanget är att SKL har utformat
              riktlinjer för detta som har lagts som något slags lägstanivå
              som har blivit högstanivå i stort sett i alla kommuner. Det är
              inte något som är lagstadgat. Det är någonting som varje kommun
              måste fundera över. Var ska vi lägga ersättningsnivån för att
              vi ska kunna få de utförare av uppdragen som är så centrala och
              viktiga på just det sätt som Marie Nordén beskrev?
            </seg>
          </u>
          <note n="4a7757c5">
            Anf. 58 MARIE NORDÉN (s):
          </note>
          <u who="maria_larsson_b5d03e" xml:id="i-e7deaf5605a01d1c-1" n="f24d684e" prev="i-e076dd99361a97d5-1">
            <seg n="17915079">
              Fru talman! Jag delar ministerns syn på vad det ideella arbetet
              ger och att det ger mycket tillbaka. Men det är, som sagt, inte
              det vi diskuterar just nu.
            </seg>
            <seg n="1c29ae8d">
              Jag menar att vi borde se över villkoren som helhet för de uppdrag
              som vi kan kalla myndighetsuppdrag för att underlätta rekryteringen
              och förbättra villkoren.
            </seg>
            <seg n="0d2a1fd6">
              Även om det är en lagstadgad rätt och även om vi har ålagt kommunerna
              att sköta det menar jag att vi borde ställa krav på att det ska
              finnas en försäkring för dem som åtar sig de här uppdragen. I
              dag finns inte det. Oftast får man försäkringen genom att man
              är medlem i Riksförbundet Frivilliga Samhällsarbetare.
            </seg>
            <seg n="84da41c6">
              Även om kommunerna oftast följer SKL:s riktlinjer är man oroad
              från kommun- och landstingsförbundet över beslutet. Man ser ett
              problem med att avdragsrätten försämras. Man ser också ett problem
              med att kompensera att det blir ungefär 100 kronor dyrare i månaden
              per uppdrag. Det är orimligt att staten ska göra försämringar
              som kommunerna får ta kostnaden för.
            </seg>
            <seg n="354ea79c">
              Jag kommer från en inlandskommun i norra delen av Sverige. Det
              är helt orimligt att kommuner i mitt län, Jämtland, skulle ha
              möjlighet att öka sina kostnader, speciellt med tanke på att det
              förändrade skatteutjämningssystemet träder i kraft 2008. Det finns
              inga möjligheter för kommunerna att kompensera för de försämringar
              som den borgerliga regeringen gör för att underlätta för Skatteverket.
              Man ser det ur ett myndighetsperspektiv som också känns oroväckande.
              Jag önskar att vi hade ett individperspektiv där man ser på konsekvenserna
              för dem som gör dessa insatser. De sparar dessutom pengar åt kommuner
              och samhälle.
            </seg>
            <seg n="e18a15a1">
              Jag tycker att det behövs en översyn.
            </seg>
            <seg n="f5125806">
              Kristdemokraterna har alltid talat sig varma för de insatser
              som sköts på ideell och frivillig basis som något värdefullt.
              Jag hade hoppats att det skulle synas i politiken.
            </seg>
            <seg n="e65f2348">
              Man kan inte försämra villkoren och samtidigt säga att det är
              en viktig del i samhället och att samhället skulle stanna om inte
              de här människorna gjorde det som de har fått i uppdrag att göra.
              Jag tycker inte att det hänger ihop.
            </seg>
          </u>
          <note type="speaker" n="2ecad465">
            Anf. 59 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-4" n="f24d684e">
            <seg n="4118feac">
              Fru talman! Ja, vi har alltid talat oss varma för de här uppgifterna.
              Det gör vi fortsatt, eftersom de är oerhört centrala och viktiga.
              Det gör vi också ute i kommunerna. Jag hoppas att det där finns
              ett tryck att se till att ersättningsvillkoren blir rimliga.
            </seg>
            <seg n="ff2cec41">
              Med den förändring som görs förs ju mer tillbaka till kommunerna
              i form av skatteintäkter. Man måste anstränga sig för att hamna
              på en nivå som är rimlig och skälig.
            </seg>
            <seg n="beb28386">
              Vi är helt överens om att det här är en insats som är förhållandevis
              billig för kommunerna beviljad via SOL eller LSS. Den kan ha oerhört
              stor betydelse för den enskilde genom att utgöra det stöd och
              den hjälp i vardagen som gör att man får en bra livskvalitet när
              man är i en utsatt situation.
            </seg>
            <seg n="a1ebc047">
              Det här är en kommunal uppgift och ett kommunalt ansvar, och
              det har det varit hela tiden. Det är inte staten som har fastlagt
              några riktlinjer för ersättningen, utan det är SKL som har satt
              upp sådana riktlinjer, men man säger också från SKL att det här
              är någonting som beslutas i varje kommun och att man måste hitta
              en bra nivå för att de här tjänsterna ska kunna upprätthållas.
            </seg>
            <seg n="fb62631d">
              Kommunerna har ett ansvar för att se till att insatser beviljas
              och att de också besätts med personer. Marie Nordén borde då ta
              tag i sin hemkommun och se hur man kan lösa det här.
            </seg>
            <seg n="c262f1b1">
              Vi vet att kommunerna i dag också har en god ekonomisk situation.
              Vi vet att de gick med 17 miljarder i överskott föregående år
              och att prognoserna också för innevarande år ser bra ut. Det är
              en ganska liten andel personer som beviljas den här typen av insats
              i varje kommun. Det handlar inte om några stora kostnader. Det
              handlar om att man från kommunens sida betraktar det här som en
              viktig verksamhet, och man måste naturligtvis träffa ett avtal
              där den som ska utföra tjänsten också känner sig nöjd och uppskattad.
            </seg>
          </u>
          <note n="c1c328cb" type="speaker">
            Anf. 60 MARIE NORDÉN (s):
          </note>
          <u who="marie_norden_2a418b" xml:id="i-596c14006f61de3d-0" n="1c90e44d">
            <seg n="251c5f14"/>
            <seg n="9dd25b13">
              Fru talman! Rätten till stöd och hjälp är lagstadgad. Det är
              vi som har ålagt kommunerna att göra det här på vårt uppdrag genom
              att vi har skapat en lag om det här. Sedan är det upp till kommunerna
              att bestämma hur mycket pengar man ska få för de uppdragen och
              för de timmar man lägger ned samt vad det man gör med sin kontaktperson
              får kosta.
            </seg>
            <seg n="0e23fad1">
              Alla kommuner har inte bra ekonomi. Så ser inte Sverige ut. Det
              går inte att vara generell här och säga att kommunerna kan sköta
              det här själva. Många kommuner har en dålig ekonomi redan i dag,
              och ekonomin kommer att bli sämre. Framför allt gäller det här
              Norrlands inlandskommuner. De människor som bor där behöver också
              det här stödet.
            </seg>
            <seg n="3a372710">
              Jag tycker att man borde se över villkoren och underlätta rekryteringen
              för att få fler frivilligarbetare. Det finns många saker som borde
              rättas till. En av dem är också regelverket inom Försäkringskassan,
              som innebär att om man är sjukskriven eller går på sjukersättning
              så har man inte i dag möjlighet att arbeta som frivilligarbetare
              utan att få en kraftig neddragning av sin sjukersättning eller
              sjukpenning. Man menar att det här innebär att man faktiskt kan
              sköta ett jobb.
            </seg>
            <seg n="5c84eaff">
              Det här menar jag inte är ett jobb. Det är ett uppdrag som många
              gånger kan innebära att man snabbare kan komma tillbaka till arbetslivet.
              Det här tycker jag att vi måste se över. Om vi menar allvar med
              att samhället behöver fler frivilligarbetare så måste vi se över
              hur hela regelsystemet ser ut. Vilka förutsättningar jobbar man
              under?
            </seg>
            <seg n="fe7e86cf">
              Det här är en del i att finansiera jobbavdraget. Det var det
              beskedet kommunerna och landstingen såg över.
            </seg>
            <seg n="f5ef1697">
              Det här gäller lite pengar som Maria Larsson sade är det här
              inga stora pengar men det medför stora ekonomiska konsekvenser
              för den enskilde frivilligarbetaren, och det perspektivet önskar
              jag att ministern kunde ha när hon går tillbaka till departementet
              och kanske gör de förändringar som jag hoppas blir gjorda i framtiden.
            </seg>
          </u>
          <note type="speaker" n="d707df5a">
            Anf. 61 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-5" n="f24d684e">
            <seg n="c6b8cb10">
              Fru talman! Ja, det är glädjande att kommunerna har en förbättrad
              ekonomi. Grunden till detta är att det också är så många människor
              som har gått från utanförskap till ett arbete. Fler är i arbete
              nu än på väldigt länge, och det är det som genererar intäkterna
              till kommunerna. Det är väldigt glädjande, tycker vi i den nya
              regeringen som har lagt fast en ny jobbpolitik.
            </seg>
            <seg n="6a005189">
              Men fortsatt kommer frivilliginsatserna att vara väldigt viktiga,
              därför att de bygger det mjuka samhället. Det är viktigt att man
              ute i kommunerna nu strävar efter att hitta goda lösningar tillsammans
              med dem som åtar sig uppdraget som kontakt- eller stödperson.
            </seg>
            <seg n="d24db8ce">
              Naturligtvis är det så att villkoren måste vara rimliga och att
              rekrytering måste kunna ske, men vi måste också hålla isär vad
              som är vars och ens ansvar. Det är det jag har försökt visa i
              den här debatten. Från statens sida tar vi självklart ett ansvar,
              men kommunerna måste också ta sitt ansvar.
            </seg>
            <seg n="d6c4548a">
              Vi kommer naturligtvis att se över vissa regelverk. Vi kommer
              att göra det till exempel när det gäller familjehemsföräldrar,
              som vi ser behöver belysas i ett bredare perspektiv, för där finns
              också en svårighet till rekrytering.
            </seg>
            <seg n="1ffe3d5a">
              Det är en samverkan som måste ske mellan stat och kommun. En
              kommun kan inte krypa undan sitt uppdrag här att ändå vara den
              som ska se till att de ekonomiska villkoren är så attraktiva att
              det går att rekrytera personer till det här arbetet, som är så
              centralt och viktigt och som betyder så mycket för de människor
              som får ta del av det.
            </seg>
            <seg n="b8ea2aae">
              Tack för debatten! Jag kommer att fortsätta att följa utvecklingen.
            </seg>
          </u>
          <note n="bb1bd93e">
            Överläggningen var härmed avslutad.
          </note>
          <note n="b7ee19f7">
            9 § Svar på interpellation 2006/07:634 om beredskapslagring av
            antivirala medel
          </note>
          <note type="speaker" n="62c88668">
            Anf. 62 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-6" n="f24d684e">
            <seg n="1550990e">
              Fru talman! Göran Lindblad har frågat mig vilka åtgärder jag
              avser att vidta för att möjliggöra för företag och andra arbetsgivare
              att lagra och lämna ut antivirala läkemedel till sina anställda
              samt på vilket sätt situationen för lagring och eventuell försäljning
              av antivirala läkemedel och andra läkemedel kommer att förändras
              genom det snart förestående avskaffandet av apoteksmonopolet.
            </seg>
            <seg n="465d8dc1">
              Arbetet inom Socialdepartementet är så fördelat att jag har ansvaret
              för den övergripande influensapandemiplaneringen varför jag, inom
              ramen för det ansvaret, även besvarar de delar som tillhör socialministern.
            </seg>
            <seg n="cd9a6965">
              Inledningsvis vill jag understryka att strategierna för att hantera
              en influensapandemi kommer att se olika ut beroende på var man
              befinner sig i de olika av WHO fastställda pandemifaserna. I en
              tidig fas av en pandemi kan åtgärder vidtas för att försöka begränsa
              en pandemi; när en pandemi är fullt utvecklad får åtgärder vidtas
              för att begränsa effekterna inom såväl sjukvården som samhället
              i stort.
            </seg>
            <seg n="6484487a">
              Användning av antivirala läkemedel utgör endast en del av pandemiberedskapen
              och ska ses i ljuset av andra viktiga beredskapsinsatser. Uppdrag
              avseende särskilda beredskapshöjande insatser har lämnats till
              såväl samtliga länsstyrelser som till Krisberedskapsmyndigheten,
              KBM. Länsstyrelserna ska identifiera vilka verksamheter som är
              särskilt viktiga för samhället vid en influensapandemi så att
              dessa verksamheter kan vidta generella åtgärder för att viktiga
              funktioner ska kunna upprätthållas under en influensapandemi.
              KBM ska ge stöd genom att utveckla verktyg för de verksamhetsansvariga
              i detta arbete.
            </seg>
            <seg n="e09bb499">
              Tillgängliga antivirala läkemedel har en dokumenterad effekt
              mot den årliga influensan, såväl vid behandling av redan sjuka
              som vid bruk i förebyggande syfte. Kunskapen är däremot begränsad
              om dessa läkemedels roll vid en pandemi, det vill säga när ett
              helt nytt virus är i omlopp. Strategierna för användningen kommer
              med nödvändighet att anpassas till hur den aktuella pandemin drabbar
              olika grupper i befolkningen och vilka läkemedel som det nya viruset
              är känsligt för.
            </seg>
            <seg n="8eb80303">
              Socialstyrelsen har gjort en bedömning av hur man mest effektivt
              ska använda antivirala läkemedel, och det är utifrån dagens kunskap
              svårt att se att en allmänt ökad användning skulle ha några positiva
              effekter för samhället. För att minska smittspridningen krävs
              enligt de modeller som tagits fram en mycket stor riktad användning
              som styrs mot dem som träffat fall med influensa. En icke riktad
              användning kan inte förutsättas ha en sådan effekt. Det är med
              stor sannolikhet så att medlen, vid en icke riktad användning,
              kan komma att användas vid fel tillfälle. Detta kan markant öka
              riskerna för resistens mot medlet, vilket i förlängningen kan
              innebära att de riskgrupper som har stort behov av läkemedlen
              för behandling kan stå utan läkemedel.
            </seg>
            <seg n="026a3b00">
              Övriga risker med en icke riktad användning av antivirala läkemedel
              kan vara att förväntningarna om skydd kan leda till att man inte
              följer råd om hur man skyddar sig med icke-medicinska åtgärder
              och därmed utsätter sig och andra för ökade risker. Det finns
              också en risk för att man kan vara smittsam utan att vara speciellt
              sjuk när man tar dessa medel.
            </seg>
            <seg n="d6c95d7f">
              När det gäller användningen av de nationella lagren kommer den
              exakta fördelningen mellan de läkemedel som kommer att användas
              för behandling och profylax att anpassas till egenskaperna hos
              den kommande pandemin och dess påverkan på samhället. Behandling
              av sjuka som löper risk för ett allvarligt sjukdomsförlopp kommer
              att prioriteras. Prioriteringen av dem som har störst behov, det
              vill säga vid en pandemi de som löper störst risk, är i överensstämmelse
              med riksdagsbeslutet 1997 om prioriteringar inom sjukvården. Med
              dagens kunskap om vilka som drabbas svårast av influensa kan ca
              20 procent av befolkningen förutses tillhöra denna prioriterade
              grupp.
            </seg>
            <seg n="85160a47">
              När det gäller förutsättningarna för lagring, utlämning och försäljning
              av antivirala läkemedel respektive övriga läkemedel måste den
              så kallade Apoteksmarknadsutredningens kommande slutbetänkande
              beaktas innan ett slutligt ställningstagande kan göras. Regeringen
              planerar vidare en översyn av ransoneringslagen (1978:268) och
              prisregleringslagen (1989:978) samt viss angränsande lagstiftning.
              Inom ramen för denna ska det på hälso- och sjukvårdsområdet bland
              annat klarläggas om det vid bristsituationer kan bli nödvändigt
              att reglera relevanta delar i distributionskedjan, till exempel
              möjligheten att införa läkemedelsransonering, och att fatta snabba
              beslut om subvention samt vad som i så fall krävs för att en sådan
              reglering ska vara möjlig. Frågan om beredskap vid en eventuell
              pandemi diskuteras även löpande av Socialstyrelsen och Läkemedelsverket.
            </seg>
          </u>
          <note type="speaker" n="48cd30cd">
            Anf. 63 GÖRAN LINDBLAD (m):
          </note>
          <u who="goran_lindblad_b20ee5" xml:id="i-61dcecddfa934016-0" n="79a58833">
            <seg n="2a027859">
              Fru talman! Låt mig börja med att tacka statsrådet för svaret.
            </seg>
            <seg n="a52a4fbf">
              För att det inte ska uppstå några missförstånd på den punkten
              vill jag redan från början klargöra att jag inte på något ställe
              förordar en ökad allmän användning av antivirala medel. Det jag
              är ute efter är att det ska finnas möjligheter för företag att
              på egen bekostnad beredskapslagra. Man kan tänka sig en modell
              med licensieringar eller liknande.
            </seg>
            <seg n="78f72a3a">
              Det statligt ägda Vattenfall har till exempel varit mycket intresserat
              av att ha resurser för sina nyckelpersoner så att vi inte får
              problem med elförsörjning och dylikt. Kanske behöver staten klara
              ut sina olika roller i sammanhanget när det gäller ägaransvaret
              i Vattenfall, alltså hur Vattenfall ställer sig till lagring av
              antivirala medel i förhållande till hur staten i form av Socialdepartementet
              ställer sig till det.
            </seg>
            <seg n="9fb77d83">
              Jag vill även ta upp frågan om resistensutveckling. Det är nu
              20 år sedan jag läste kursen i virologi och farmakologi, men jag
              har passat på att uppdatera kunskaperna lite grann så sent som
              i dag. Det är alldeles påtagligt att det inte finns någon resistensutveckling
              som motsvarar den resistensutveckling man har med bakterier, alltså
              vid antibiotikabehandling.
            </seg>
            <seg n="c91d949e">
              Vid kroniska långvariga virusinfektioner såsom hivsmitta blir
              det dock en resistensutveckling. Däremot är det mycket osäkert
              om det inträffar vid influensaepidemier, eftersom influensavirus
              har en tendens att ändra sig väldigt mycket. Möjligen skulle det
              kunna inträffa hos redan immunsvaga personer. Vi har sett att
              de smittade i till exempel Kina i första hand varit immunpåverkade
              av bland annat miljön. Men det är ett annat problem som vi bör
              diskutera i särskild ordning. Det är alltså inte säkert.
            </seg>
            <seg n="9ef1a8c0">
              Vi behöver också ta ställning till om vi ska lagra över huvud
              taget. Det anses tydligen av de allra flesta att vi åtminstone
              ska ha en beredskapslagring. Jag vet att det i dag pågår en diskussion
              mellan virologer om huruvida det är vettigt att alls lagra. Men
              om vi utgår från att vi ska lagra, vilket jag gjort i min fråga,
              är det orimligt att det bara finns möjlighet att tillhandahålla
              medlet för 20 procent av befolkningen. Även om regering och riksdagsledamöter
              är en angelägen grupp och kanske kommer att få medlet tänker jag
              närmast på nyckelpersoner inom industrin, transportväsendet och
              så vidare. Dessa ska helst inte ligga förlamade av sjukdom.
            </seg>
            <seg n="f3ac10f3">
              Det finns naturligtvis andra åtgärder man kan vidta. Statsrådet
              säger också att man ska använda andra åtgärder. Det tycker jag
              ska ske parallellt. Det ena goda förskjuter inte det andra. Jag
              tvivlar på att det finns någon som helst risk, eller så är risken
              mycket liten, för att detta ska missbrukas och folk börjar knapra
              Tamiflu dag ut och dag in.
            </seg>
            <seg n="089a033c">
              Det helt centrala är naturligtvis att använda någon form av hand-wash
              , alltså en alkoholhaltig vätska. Apoteket säljer något medel,
              och det finns andra att köpa från sjukvårdsföretagen. Då får man
              en 99,5-procentig bakteriefrihet på händerna. Kanske skulle vi
              sätta upp apparater till och med i riksdagen så att man kunde
              tvätta händerna med sprit när man hälsat på många. Det tror jag
              också skulle minska de vanliga förkylningarna. Det finns alltså
              enkla åtgärder att vidta, och det ena goda ska inte förskjuta
              det andra i det sammanhanget.
            </seg>
            <seg n="7c5d872f">
              WHO förordar lagring. De förordar även lagring av vacciner. Å
              andra sidan är det oerhört svårt att veta vilket vaccin som ska
              tas fram och hur snabbt det går att få fram. Då fyller de antivirala
              medlen kanske en större funktion. Immunologen Hans Wigzell var
              för något år sedan ute i pressen och fastslog att han minsann
              skulle lagra för egen del. Jag kan förstås skriva ut Tamiflu till
              mig själv att ha hemma, men det blir lite konstigt om man inte
              samtidigt kan lagra till nyckelpersoner.
            </seg>
            <seg n="185e168e">
              Jag återkommer i mitt nästa inlägg, fru talman.
            </seg>
          </u>
          <note type="speaker" n="473dc632">
            Anf. 64 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-7" n="f24d684e">
            <seg n="bdbf6f34">
              Fru talman! Det är riktigt att WHO uppmanar alla länder att lagra
              antiviraler. Dock har de inte uppgett någon speciell mängd som
              bör lagras, och det finns heller ingen EU-rekommendation på det
              här området där det anges en siffra. Om man tittar på hur de olika
              EU-länderna gör ser man att täckningsgraden är mycket varierande.
              Några når upp till 2530 procent medan andra ligger betydligt lägre.
              Och USA har faktiskt en relativt låg täckningsgrad av antivirala
              läkemedel, inte 50 procent som anges i frågan. Det skiljer ganska
              mycket mellan olika delstater.
            </seg>
            <seg n="f3648155">
              Det är viktigt att skilja på täckningsgraden av vacciner och
              av antivirala läkemedel. När det gäller vacciner vill jag säga
              att målsättningen är att hela befolkningen ska skyddas mot influensan
              genom vaccination.
            </seg>
            <seg n="95c495d7">
              Just nu händer oerhört mycket på detta område, vilket gör det
              hela svårbedömt. Eftersom vi inte har några tydliga rekommendationer
              för lagring av antivirala medel måste det hela tiden vägas mot
              utvecklingen på vaccinområdet eftersom de naturligtvis hänger
              intimt samman.
            </seg>
            <seg n="c661ed7c">
              Allt tyder på att vi kommer att få en ökad vaccinproduktion i
              världen de närmaste åren. Det finns ett ökat intresse, och flera
              olika vacciner är under utveckling. Det håller på att ske ett
              teknikskifte. Det finns också system med adjuvanser som innebär
              att vaccinet då skulle räcka. Samma mängd vaccin skulle således
              räcka till många fler, vilket är fullständigt banbrytande och
              ställer frågan om mängden antiviraler som ska lagras i ett nytt
              ljus. Ny kunskap tillförs alltså hela tiden, vilket gör att frågan
              ständigt måste omvärderas. Vi har därför gett Socialstyrelsen
              i uppdrag att göra en ny omvärldsanalys baserad på all den mängd
              ny kunskap som tillförs samt analysera vilka konsekvenser det
              får för svenskt agerande.
            </seg>
            <seg n="d7d86d3b">
              Att riksdagsledamöter skulle få antivirala läkemedel först är
              inte korrekt. Det finns inga sådana listor upprättade, och jag
              är inte heller säker på att de skulle komma i främsta rummet.
              Det handlar naturligtvis om att se till att sjukvård och liknande
              upprätthålls. Det finns alltså inga sådana listor upprättade.
            </seg>
            <seg n="6f7935fa">
              Jag skulle vilja tillägga en sak, nämligen att det europeiska
              epidemiologiska centrumet är beläget i Helsingfors. Vi är mycket
              glada över att en EU-institution är belägen i Sverige. De håller
              just nu på att gå igenom pandemiberedskapen i de olika europeiska
              länderna. Det tittar på hur organisationen ser ut, vilka lager
              som finns, hur lagren är tänkta att fördelas, hur logistiken ser
              ut med mera. Det blir en genomgång, ungefär som en bilbesiktning,
              där man pekar på de svaga punkterna och var vi behöver sätta in
              förbättringsåtgärder. Dessutom får vi möjlighet att se hur andra
              länder förberett sig och kan på så sätt hämta goda erfarenheter
              från dem samt förmedla goda erfarenheter från vårt svenska arbete,
              som ju utvecklats ganska mycket under den senaste tiden. Det kan
              vi ge till övriga Europa.
            </seg>
            <seg n="3352da7e">
              Detta är alltså ett område där det händer oerhört mycket. Mycket
              ny kunskap har tillförts området under de åtta månader jag varit
              ansvarig för det.
            </seg>
          </u>
          <note type="speaker" n="657905ba">
            Anf. 65 GÖRAN LINDBLAD (m):
          </note>
          <u who="goran_lindblad_b20ee5" xml:id="i-61dcecddfa934016-1" n="79a58833">
            <seg n="baf59dfd">
              Fru talman! Jag är glad att statsrådet engagerar sig i den här
              frågan eftersom det är ett mycket viktigt område. Det är också
              bra att frågan utreds av Socialstyrelsen. Det finns dock ingenting
              som hindrar att man redan nu lättar upp bestämmelserna så att
              företag och andra arbetsgivare, även offentliga förstås, får möjlighet
              att lagra läkemedel till sin nyckelpersonal. Vacciner i all ära.
              Jag anser att man ska vaccinera alla mot allt som går att vaccinera
              mot. En av de mest folkhälsofrämjande åtgärder som finns är att
              vaccinera mot allehanda sjukdomar.
            </seg>
            <seg n="62d1211d">
              Problemet med vacciner är att man inte är riktigt säker på vad
              man ska vaccinera mot förrän man har pandemin på gång. Ibland
              kan det också ta lite tid att få fram ett effektivt vaccin. Då
              behövs det någon form av läkemedel.
            </seg>
            <seg n="cd592dd4">
              Jag ser heller inget hinder för att man kan sprida kostnaderna
              från staten och skattebetalarna till företag som är beredda at
              ta den kostnaden under tiden för sina nyckelpersoner.
            </seg>
            <seg n="15f49266">
              Jag hade gärna sett att man snabbade på avvecklingen av apoteksmonopolet,
              för det skulle underlätta försörjningen av inte bara antivirala
              medel utan även mycket annat. Det har vi inte berört så mycket
              i debatten; jag berörde det marginellt i min fråga. Jag ska ge
              ett exempel på hur det är nu. Häromdagen skulle jag skriva ut
              ett enkelt preparat som jag har använt i praktiken i många år.
              På apoteket sade man att det är slut hos leverantören. När jag
              väl fick preparatet stod Apoteksbolaget som leverantör. Så kan
              vi inte ha det. Med en konkurrens på det området skulle servicen
              kunna bli helt annorlunda.
            </seg>
            <seg n="2a1d128f">
              På samma sätt kan en mångfald i lagringen av vissa läkemedel
              underlätta för befolkningen att fort få tillgång till dem. Men
              då måste vi bestämma hur mycket vi ska lagra och om vi alls ska
              lagra, som jag var inne på tidigare. Klaus Stöhr från WHO i Genève
              tycker definitivt att man ska lägga upp rätt stora lager, men
              det finns som sagt olika uppfattningar.
            </seg>
            <seg n="c02dd5dd">
              När det gäller skyddet av befolkningen vill jag återkomma till
              att jag tycker att man ska kombinera antivirala medel med andra
              förebyggande åtgärder, där handhygien är någonting alldeles avgörande.
              Folkhälsoministern har en stor uppgift att föra ut det till allmänheten.
              Man kan få en helt annan minskning av smittspridningen på dagis,
              inom äldrevården och så vidare om man klarar av just handhygienen.
              Vanlig sprit biter alldeles utmärkt på virus. Då talar jag om
              sprit för utvärtes bruk, inte den man stoppar ned i magen.
            </seg>
          </u>
          <note type="speaker" n="331a86ff">
            Anf. 66 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-8" n="f24d684e">
            <seg n="e279bbf7">
              Fru talman! När det handlar om lagring är det precis som Göran
              Lindblad säger: Det finns olika uppfattningar. Det vi har att
              förlita oss på i dagsläget är Socialstyrelsens bedömning att en
              icke riktad användning inte kan förutses minska smittspridningen.
              I mitt svar angav jag en rad skäl till att de gör den bedömningen.
              Att inte gå efter Socialstyrelsens bedömning känns inte angeläget.
            </seg>
            <seg n="e119f2de">
              Men det kommer hela tiden ny kunskap. ECDC har en kunskapsbank
              och kommunicerar naturligtvis med Socialstyrelsen. Det kan mycket
              väl hända att vi får ny kunskap på området som gör att vi också
              här behöver göra en omvärdering. Men i dagsläget ser vi inte det
              behovet utifrån den samlade kunskap som finns.
            </seg>
            <seg n="f0ea257d">
              När det gäller Apoteksbolaget kan jag inte ge mer svar än jag
              gör i dag. Utredningen måste först komma med sitt slutbetänkande.
              Sedan kan vi ta ställning till hur fortsättningen ska se ut. Det
              är jättetrist att beredningen tar så lång tid, men det är nödvändigt
              att avregleringen av Apoteksbolaget görs på ett sätt som skapar
              fortsatt förtroende hos svenska folket för att tillgången till
              läkemedel står under stark kontroll och att man har en säker hantering.
              Det är de vägar som man nu ska göra det här på, men med en ökad
              tillgänglighet det är den positiva effekt som vi kan förutse av
              en avreglering.
            </seg>
            <seg n="0dace05b">
              Jag kan bara understryka och instämma i vikten av att man aldrig
              får betrakta antiviralerna som den enda förebyggande åtgärden.
              Det är dessutom så att de bara äger sin förebyggande verkan så
              länge de konsumeras. De varar inte på sikt, utan måste ätas hela
              tiden, vilket gör att det finns en problematik. Man vet inte vem
              man möter som är smittad.
            </seg>
            <seg n="9f062929">
              Därför skulle jag verkligen vilja understryka att handhygienen
              och spriten för utvärtes bruk naturligtvis är en oerhört viktig
              och central del, som inte bara är tillämplig i händelser eller
              tider där det föreligger ett hot om pandemi utan i all hälso-
              och sjukvård i dag, inte minst i äldreomsorgen. Här skulle mycket
              kunna förhindras om det fanns en bättre handhygien. Jag kan glädja
              Göran Lindblad med att jag har medverkat i en skrift som förespråkar
              detta. Det är en liten hands-on -bok, som jag hoppas ska få stor
              spridning.
            </seg>
          </u>
          <note type="speaker" n="5b2c3b41">
            Anf. 67 GÖRAN LINDBLAD (m):
          </note>
          <u who="goran_lindblad_b20ee5" xml:id="i-61dcecddfa934016-2" n="79a58833">
            <seg n="af808ce6">
              Fru talman! Först tar jag det här med Apoteksmonopolet. Det är
              snart 30 år sedan vi hade ett annat system, där vi hade licensierade
              apotekare och apotek. Det systemet fungerade alldeles utmärkt,
              ända tills en beskäftig socialdemokrati var inne på att förstatliga
              allt. Det var nära att man tog bankerna också. Så modellen finns.
              Sverige är nästan ensamt. I den här delen av världen är det bara
              vi som har statliga apotek. Annars är det även Kuba, Nordkorea
              och några till.
            </seg>
            <seg n="fc30ac25">
              Jag har väldigt svårt att tro att man inte enkelt skulle ha kunnat
              klara ut säkerheten och bestämma att man låter apotekare ta över
              verksamheten. Man får absolut inte sälja till ett privat monopol,
              utan det är viktigt att det blir mångfald och konkurrens. I dag
              är tillgängligheten inte riktigt bra. För mig i Göteborg finns
              det närmaste nattöppna apoteket i Helsingfors om jag ska skriva
              ut något. I andra länder finns en helt annan servicegrad. Detta
              behöver man ta tag i väldigt fort. Jag förstår inte riktigt varför
              man ska vänta på en utredning.
            </seg>
            <seg n="87b96dac">
              När det gäller lagringen ser jag heller inget hinder. I mitt
              sista inlägg vill jag fråga statsrådet varför det inte skulle
              vara möjligt att låta företagen få den här friheten under företagshälsovårdens
              kontroll. Att man på egen bekostnad får lägga upp lager påverkar
              ju inte Socialstyrelsens vidare beredning av ärendet. Det skulle
              tvärtom spara pengar åt skattebetalarna.
            </seg>
          </u>
          <note type="speaker" n="b6a93b75">
            Anf. 68 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-9" n="f24d684e">
            <seg n="062243b6">
              Fru talman! Avvecklingen av apoteksmonopolet måste göras på ett
              sätt som inte leder till en förnyad monopolsituation eller en
              oligopolsituation. Vi har en del avregleringar som har gjorts
              i vår nära omgivning och tyvärr har resulterat i det. Det är ingen
              lycklig lösning. Vi vill ha både ökad tillgänglighet och mångfald
              på området. Vi vet att det finns ett väldigt stort intresse från
              professionen av att få göra det här. De står i startgroparna och
              har ett väldigt stort intresse. Vi tror att det här ska kunna
              göras på ett mycket bra sätt. Men det gäller att göra rätt saker
              vid själva avregleringstillfället, så att man inte får den oligopolsituation
              som vi har sett i ett nära grannland.
            </seg>
            <seg n="525be883">
              Att man inte ger tillstånd till lagring har att göra med avvägningarna
              om resistens ska utvecklas. Göran Lindblad har anfört ett antal
              argument för att resistens förmodligen inte kommer att utvecklas.
              Dem ska jag naturligtvis fundera vidare på, men de uppgifter och
              den kunskap som finns i dag visar inte att en bred lagring av
              antiviraler skulle minska smittspridningen när det sker med icke
              riktade insatser. Det är det kunskapsunderlag som ligger till
              grund för bedömningen i dag.
            </seg>
            <seg n="9c8cb4b0">
              Men som sagt är det här inget som är slutligt beslutat en gång
              för alla, utan det tillfogas hela tiden ny kunskap. Det är naturligtvis
              så att vi som beslutsfattare hela tiden måste vara öppna för att
              ta in den nya kunskapen och göra de allra vettigaste avvägningarna
              för att vi ska ha så god pandemiberedskap som möjligt i landet.
              Det handlar om antiviralerna och lagringen av dem och det har
              vi i dag och om vaccin, om att se till att befolkningen kan försörjas
              med vaccin så fort som möjligt i händelse av en pandemi.
            </seg>
          </u>
          <note n="bb1bd93e">
            Överläggningen var härmed avslutad.
          </note>
          <note n="5ebde52c">
            10 § Svar på interpellationerna 2006/07:548 och 580 om införselkvoterna
            för alkohol
          </note>
          <note type="speaker" n="5aec6274">
            Anf. 69 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-10" n="f24d684e">
            <seg n="8f1c6452">
              Fru talman! Egon Frid har frågat mig om jag är beredd att medverka
              till att varje nation har rätt att bestämma över sina egna införselkvoter
              och till att varje nation får rätt att införa absoluta införselkvoter.
              Ulf Holm har frågat vilka initiativ jag kommer att ta i EU för
              att Sverige ska kunna sänka införselkvoterna för alkohol samt
              vilka initiativ jag kommer att ta för att Tullverket i större
              utsträckning ska kunna ingripa mot misstänkt smuggling.
            </seg>
            <seg n="ef945aba">
              Jag delar oron över den höga alkoholkonsumtionen och dess negativa
              konsekvenser i form av en ökad ohälsa, skadebörda och social problematik
              för såväl enskilda individer som samhället. Jag delar också uppfattningen
              att den stora alkoholinförseln har bidragit till den ökade alkoholkonsumtionen,
              och håller det för troligt att den starkt bidrar till smuggling
              och illegal vidareförsäljning där ungdomar utgör den främsta målgruppen.
            </seg>
            <seg n="2ddec0c6">
              Den stora alkoholinförseln och en ökad smuggling kan på sikt
              utgöra ett hot mot den restriktiva alkoholpolitiken och måste
              därför med kraft bekämpas. Sverige försökte i förhandlingar om
              det så kallade cirkulationsdirektivet år 2005 verka för att förändra
              de indikativa nivåer som reglerar hur mycket alkohol en enskild
              person kan föra med sig över gränsen. Knappast något land stödde
              det svenska förslaget om en halvering, och förhandlingarna blockerades
              helt.
            </seg>
            <seg n="6a967dc3">
              Sverige har dock tillsammans med en del andra länder lyckats
              avvärja ett aviserat förslag från kommissionen om att helt ta
              bort de indikativa nivåerna. I dagsläget verkar det svårt att
              få stöd för ett förslag om att ge varje land rätt att införa egna
              och absoluta införselkvoter eftersom det skulle anses utgöra ett
              direkt hinder för den fria rörligheten av varor på den inre marknaden.
              Några införselkvoter i egentlig mening existerar inte inom EU.
            </seg>
            <seg n="a2e95fef">
              Det viktigaste vi i dag kan göra är att se till att den lagstiftning
              vi har fungerar. Detta har inte minst aktualiserats av EG-domstolens
              dom i det så kallade Rosengrenmålet som kom i förra veckan, och
              som gör det möjligt att importera alkohol genom Internethandel.
              Först och främst måste vi få ut budskapet att man måste betala
              svensk skatt för de varor som importeras genom Internethandel.
              Detta har EG-domstolen slagit fast i en tidigare dom från i höstas
              i det så kallade Joustramålet.
            </seg>
            <seg n="efcb0de9">
              Vi måste därtill aktivt arbeta för att skapa allianser med andra
              länder där omfattande införsel och smuggling utgör stora problem.
              Vi kan lära av hur andra länder nationellt hanterar denna problematik.
              Vi har också en viktig uppgift att informera om och förklara för
              övriga EU-länder hur de nuvarande reglerna drabbar oss och ökar
              våra alkoholskador.
            </seg>
            <seg n="b96966e1">
              Jag hoppas vidare att Kommissionens forum för alkoholfrågor som
              invigts nu i dagarna ska bli en viktig plattform för dialog också
              om dessa och andra gränsöverskridande frågor. Jag ämnar verka
              för en sådan utveckling.
            </seg>
            <seg n="812b7cbb">
              För att minska införseln och bekämpa den illegala vidareförsäljningen
              är det också viktigt att intensifiera insatserna nationellt. Polisen
              och tullen har sedan flera år i uppdrag att samarbeta för att
              bekämpa smugglingen och den illegala alkoholhanteringen. Myndigheterna
              har gjort en kartläggning och tagit fram en handlingsplan för
              arbetet. Det finns framgångsrika lokala projekt som bör ges vidare
              spridning.
            </seg>
            <seg n="b10cf3b9">
              Även om tullens organisation och arbetsmetoder i första hand
              är en fråga för finansministern så är det min avsikt att noga
              följa hur arbetet med handlingsplanen utvecklas för att kunna
              föreslå ytterligare åtgärder om så krävs.
            </seg>
          </u>
          <note type="speaker" n="57aac45e">
            Anf. 70 EGON FRID (v):
          </note>
          <u who="egon_frid_85d7bf" xml:id="i-2f7e56569d7d034b-3" n="ae2bd85a">
            <seg n="03b40640">
              Fru talman! Tack för svaret, Maria Larsson. Interpellationen
              har sitt ursprung i att riksdagens nykterhetsgrupp har haft en
              träff med ett par ungdomsorganisationer Ungdomens Nykterhetsförbund
              och Motormännens MHF-Ungdom där vi ville höra deras syn på vad
              som var viktiga alkoholpolitiska frågor och som var viktiga att
              driva här i riksdagen.
            </seg>
            <seg n="59f584ff">
              Interpellationen skrevs också i samband med folknykterhetens
              dag i mitten på maj och i ljuset av en kampanj som nykterhetsrörelsen
              drev i samband med folknykterhetens vecka och folknykterhetens
              dag om minskade införselkvoter av alkohol.
            </seg>
            <seg n="d4e56351">
              Rosengrenmålet med utslaget i EG-domstolen om Internethandel
              har kommit efter det att interpellationen ställts och förmörkat
              den tidigare något lite positivare och ljusare bilden. Vi var
              på väg att få en möjlighet att diskutera alkoholinförseln som
              en folkhälsofråga.
            </seg>
            <seg n="3b696f5e">
              Vi har en stark nationell rätt att hävda att alkohol som vara
              inte är vilken vara som helst utan att det är en folkhälsofråga.
              Det borde finnas möjligheter för nationerna. Sveriges lagstiftning
              och Sveriges alkoholpolitik borde bli stärkt.
            </seg>
            <seg n="7340b938">
              Vi har haft en utveckling i EU där alkohol som vara gått från
              att vara en jordbruksvara till att ännu mer bli en folkhälsopolitisk
              fråga. Vi har sett en positiv utveckling som nu har brutits av
              det så kallade Rosengrenmålet där Internethandel blev tillåtet.
              Begränsningar skulle strida mot reglerna om den inre marknaden.
              Vi är då tillbaka i diskussionen igen att alkohol är som vilken
              vara som helst inom den marknaden.
            </seg>
            <seg n="fa281794">
              Det är i och för sig positivt att folkhälsoministern och regeringen
              fortsätter att hävda att den restriktiva alkoholpolitiken ligger
              fast och att regeringen med kraft ska driva den restriktiva alkoholpolitiken
              och folkhälsofrågorna. Men Sverige har nu än en gång förlorat
              ett av verktygen för att stå upp för den restriktiva alkoholpolitiken.
            </seg>
            <seg n="c84f4776">
              Ministern konstaterar i sitt svar att de stora införselkvoterna
              på sikt utgör ett hot mot den restriktiva alkoholpolitiken och
              måste därför med kraft bekämpas. Frågan är hur ministern tänker
              ta tag i detta.
            </seg>
            <seg n="842a29e4">
              Ministern medverkade också ihop med EU-ministern i Växjö i våras.
              Man uttalade att regeringen vill förmå EU att driva en mer restriktiv
              alkoholpolitik och minska privatinförseln och alkoholkonsumtionen
              på hemmaplan.
            </seg>
            <seg n="f6ee3d7e">
              Det var också innan utslaget i det så kallade Rosengrenmålet
              när jag tror att också Maria Larsson hade en fortsatt förhoppning
              om att frågan var på väg att bli mer en folkhälsofråga än en handelsfråga
              som den tyvärr är på väg att återigen bli.
            </seg>
            <seg n="0e287629">
              Införselkvoterna visar med tydlighet vilken absurditet det är
              att EU styr den svenska alkoholpolitiken. Redan från EU-inträdet
              år 1995 slogs det fast att Sverige ska kunna bibehålla den restriktiva
              alkoholpolitiken. Historien visar nu tolv år senare att vi styrs
              av EU i stället för en nationell stark alkoholpolitik.
            </seg>
          </u>
          <note type="speaker" n="eb26bf51">
            Anf. 71 ULF HOLM (mp):
          </note>
          <u who="ulf_holm_74ae2f" xml:id="i-854f858ea97bbbbb-0" n="41dd4080">
            <seg n="f4282c51">
              Fru talman! Tack så mycket för svaret, statsrådet. Jag skrev
              denna interpellation inte för att jag är med i riksdagens nykterhetsgrupp,
              för det är jag inte, men däremot för att det var ännu en stor
              helg, Kristi himmelsfärdshelgen. Vi såg återigen samma rapporter
              som vi får se i stort sett vid varje stor högtid.
            </seg>
            <seg n="96c28d1e">
              Väldigt många ungdomar har tillgång till svartsprit. Den kommer
              någonstans ifrån. Den kommer inte från Systembolaget. I mitt fall
              som boende i Skåne kommer den från Danmark. Det är inte vem som
              helst som tar in detta. Det har visat sig att det allt oftare
              är professionella smugglare.
            </seg>
            <seg n="f0ea7301">
              Jag kallar dem smugglare därför att de för in väldigt stora mängder,
              åker gång på gång och sedan säljer det vidare till ungdomar. Det
              är en utförsbacke som vi på något sätt måste stoppa. Jag tror
              inte att det är bra att det finns så pass mycket alkohol i samhället.
            </seg>
            <seg n="28e4a3d7">
              I dag kan man ta in 110 liter öl för privat bruk. Vem behöver
              110 liter? Det kan inte anses vara normal konsumtion av öl. Då
              måste man göra någonting.
            </seg>
            <seg n="aa54684f">
              Jag skrev i min interpellation att EU kanske hade tagit ett steg
              framåt om man inte såg alkohol som vilken vara som helst. Jag
              måste nog säga att jag hade fel, fru talman. Jag borde stryka
              den meningen från interpellationen.
            </seg>
            <seg n="6089c569">
              Nu är vi tillbaka på samma ruta igen. Alkohol är som vilken vara
              som helst. Det är ett felaktigt synsätt som EU har som jag ser
              det. Det lovades mycket inför folkomröstningen innan vi gick med
              i EU, och det sades att vi skulle kunna bevara detta. Nu vet vi
              att det inte är så. Frågan är: Vad gör vi nu?
            </seg>
            <seg n="9ea66149">
              Jag blir lite besviken på svaret från statsrådet. Svaret är att
              vi inte ska göra så mycket. Det sägs: Det viktigaste vi i dag
              kan göra är att se till att den lagstiftning vi har fungerar.
            </seg>
            <seg n="713130d1">
              Men den lagstiftning vi har i dag är ju inte bra! Det är den
              vi måste förändra. Vi måste förändra den i EU för att kunna ha
              införselkvoter. De är i stort sett borttagna i dag, och därför
              måste vi agera på något sätt. Maria Larsson har som kristdemokratisk
              ledamot själv agerat för att enskilda länder borde kunna ha införselkvoter
              för att sätta något stopp. Nu sitter Maria Larsson i regeringen,
              och då förutsätter jag att hon tar initiativ på EU-nivå. Utifrån
              detta svar verkar det tyvärr inte som om det kommer att ske några
              större saker.
            </seg>
            <seg n="521d7d39">
              Dessutom skriver statsrådet att den ökade smugglingen på sikt
              kan utgöra ett hot mot den restriktiva alkoholpolitiken. Det är
              ett helt felaktigt svar. Det är redan ett hot. Det är en reell
              verklighet i Skåne i dag att spriten flödar. Spriten flödar till
              ungdomar. Det är inte ett hot på sikt; det är ett hot i dag. Därför
              måste vi agera.
            </seg>
            <seg n="d7f584ab">
              Jag skulle vilja höra något lite mer konkret. När kommer statsrådet
              att lyfta upp den här frågan på EU-nivå? Kommer regeringen att
              ta några initiativ inför EU-toppmötet till exempel, när man träffar
              alla EU-ledarna? Jag tror inte riktigt att man ska ta upp diskussionen
              med jordbruksministrar eller med bara folkhälsoministrar. Jag
              tror att man måste lyfta upp frågan på en högre nivå och säga
              att det måste bli en förändring på EU-nivå. Jag tror att det kan
              finnas ett större stöd för den linjen än vi har sett hittills.
            </seg>
            <seg n="bcf8b138">
              Precis som Egon Frid sade har vi nu Rosengrenmålet. Vilka effekter
              kommer vi att få se i alkoholpolitiken på grund av det? Det är
              någonting som vi verkligen måste ta tag i.
            </seg>
          </u>
          <note type="speaker" n="6d3833e6">
            Anf. 72 JAN R ANDERSSON (m):
          </note>
          <u who="unknown" xml:id="i-eb85775bcddc237c-0" n="ce511b74">
            <seg n="36319c0e">
              Fru talman! När jag pratar om alkoholpolitik brukar jag dela
              in det hela i tre perioder.
            </seg>
            <seg n="b69f0ba1">
              Först kan man se på den tid då Sverige var ett jordbruksland
              och alkoholen kanske inte var ett så stort problem eftersom den
              mesta jordbruksproduktionen gick till det som man var tvungen
              att äta för att överleva.
            </seg>
            <seg n="8b0b77fc">
              Det här blev i princip ett stort problem vid industrialiseringen,
              då man hade ett jordbruksöverskott och metoder att framställa
              alkohol som gjorde det mer tillgängligt. För att begränsa svenskarnas
              alkoholkonsumtion gjorde man då två saker som fortfarande är grundpelarna
              i den restriktiva alkoholpolitiken: Man begränsade pris och man
              begränsade tillgänglighet.
            </seg>
            <seg n="3f36103a">
              Vi kan se i dag, när vi kanske går in i den tredje eran av svensk
              alkoholpolitik, att de här två verktygen har eroderats ganska
              kraftigt. Vi visste väl egentligen redan när vi förhandlade om
              EU-medlemskapet att de undantag vi hade när det gäller införselkvoterna
              skulle tas bort efter ett tag.
            </seg>
            <seg n="ea89eaac">
              Därför vill jag också tacka ministern för svaret. Jag tycker
              att det är ett bra svar. Ministern ser de förändringar som faktiskt
              sker. Om den restriktiva alkoholpolitiken är hotad måste man också
              hitta andra sätt att tackla det problemet. Det tycker jag är bra.
            </seg>
            <seg n="6be7bad1">
              Låt mig bara göra en liten utvikning. Jag pratade inför ett gäng
              ungdomar tidigare i veckan. Jag frågade dem: Hur många av er har
              köpt illegal sprit? 100 procent svarade ja. Tidigare har ungdomar
              pratat om det här att när man blir 20 år får man gå på Systembolaget.
              I dag resonerar inte ungdomar så. Spriten är så tillgänglig så
              det här med att vara 20 år eller inte spelar ingen roll, sade
              en av ungdomarna på mötet. Så ser det ut i dag.
            </seg>
            <seg n="abe57105">
              Förutom problemet med att vi bygger upp en stor svart eller kriminell
              ekonomi får vi ungdomar som får en dålig start i livet på grund
              av att vi har en alkoholpolitik som i många delar inte fungerar.
            </seg>
            <seg n="4a5a8690">
              Från officiellt håll har man många gånger sagt att den svenska
              konsumtionen minskar. Det finns väl anledning att skaffa sig mer
              kunskap och göra nya undersökningar för att se om den bilden verkligen
              stämmer. Min bild är att man kan ifrågasätta vissa delar av resultatet,
              men inte av studien. Om man talar med tullen, med bryggarna eller
              med andra märker man att bilden är ganska tydlig; det sker ingen
              begränsning av utrikeshandeln med framför allt öl.
            </seg>
            <seg n="33abf367">
              Exempelvis har tullen jämfört men inte statistiskt säkerställt
              de beslag man har gjort under detta år med förra årets och konstaterat
              att man har höjt volymerna ganska mycket. Man konstaterar att
              de beslag som man gjorde under 20052006 i snitt var på 1 115 liter
              öl. I år har man höjt det till 1 272 liter öl. Det är alltså en
              ganska stor ökning.
            </seg>
            <seg n="21e69539">
              Givetvis var den alkoholturism som utvecklades i och med att
              vi fick de indikativa nivåerna ett övergående fenomen. Den import
              som sker nu och som ökar är den illegala handeln. Det är det stora
              problemet.
            </seg>
            <seg n="f901190a">
              Jag tycker att det är viktigt att statsrådet indikerar att vi
              måste se på ytterligare åtgärder. Om det är så som Ulf Holm konstaterar,
              att detta är ett problem i dag här och nu, kan vi inte vänta och
              se om EU-vägen är framkomlig. Så som statsrådet svarar och jag
              delar hennes uppfattning är inte detta en framkomlig väg i dag.
              Då kanske vi måste titta på andra delar av hur vi kan komma till
              rätta med problemet.
            </seg>
            <seg n="7584deb0">
              Därför har jag en fråga till statsrådet angående den så kallade
              Quebecmodellen, där man pratar om att man vill ha en smakkultur
              i stället för en supkultur. Med den har man uppnått rätt goda
              resultat. Min fråga till statsrådet är om hon känner till den
              och i så fall är beredd att föra fram den som en framtida svensk
              modell.
            </seg>
          </u>
          <note n="84f8a7fa">
            Anf. 73 GUNNAR ANDRÉN (fp):
          </note>
          <u who="unknown" xml:id="i-b265a694db8421ba-0" n="ce511b74">
            <seg n="a700e0d2">
              Fru talman! Jag tackar Egon Frid och Ulf Holm för att ni har
              ställt interpellationerna. Det är alltid viktigt att vi för en
              kvalificerad och bra debatt om alkoholpolitiken i Sverige. Jag
              tackar också statsrådet för svaret.
            </seg>
            <seg n="d93568ba">
              Vi som har ungdomar och vi är dessbättre många i det här landet
              har på den senaste tiden sett att det förekommer mycket spritmissbruk
              bland ungdomar inte bara i rubrikerna utan också i verkligheten.
              Det är ett problem. Samtidigt noterar vi att försäljningen på
              Systembolaget ökar, vilket man skulle kunna tycka var lyckligt.
              Dessvärre ökar också den illegala importen mycket.
            </seg>
            <seg n="967f83e2">
              Fru talman! Jag var för ett tag sedan på Systembolaget i Landskrona
              tillsammans med kommunalrådet därstädes. Han konstaterade när
              vi hade fört ett samtal att lokalen var lämplig för eftertanke
              och kontemplation. Dessvärre är det i delar av Sverige så att
              mycket alkohol kommer in på sådana sätt som inte avspeglar sig
              i statistiken. Den alkoholen konsumeras dessvärre också av grupper
              som kanske inte borde dricka så mycket. Jag tror att vi är ganska
              överens bland debattörerna här om att missbruk av alkohol är ett
              stort socialt problem som ibland till och med leder till döden.
            </seg>
            <seg n="ddf64aec">
              Man kan fråga sig: Var finns de framgångsrika vägarna? Vi ska
              naturligtvis inte överge de vägar som vi har nu, men jag håller
              med debattörerna här om att vi på något sätt har stängt den grind
              som fanns genom EU-medlemskapet. Vi gav upp införselkvoterna under
              en tidigare regering.
            </seg>
            <seg n="965ac213">
              Därför måste man använda andra metoder. Jag tror att det var
              Ulf Holm som sade att införsel sker från andra länder i nästan
              kommersiell omfattning. Det gäller för polisen och Tullverket,
              som är de myndigheter som i första hand skulle kunna komma i fråga,
              att störa ungefär som när man går till attack mot mc-gängen. Det
              gäller att störa de människor som mer eller mindre lever på detta
              under legalt skydd. Jag menar att vi har mycket att säga till
              om här från oss politiska beslutsfattare till myndigheterna. Vi
              ska säga att de måste prioritera detta på ett annat sätt och störa
              dem som är skadeverkare i vårt land. Jag har länge varit kritisk
              till att Tullverket har gjort så pass lite på området. Tullen
              kanske skulle behöva en resursförstärkning just för detta.
            </seg>
            <seg n="1a21a4e4">
              Fru talman! Nu går vi för en stund tillbaka ända till den tid
              då vi avskaffade mellanölet i Sverige. Då fanns det ett argument
              som jag menar var starkare än alla andra, nämligen att det är
              medicinskt farligt att dricka för mycket av detta.
            </seg>
            <seg n="8c6f03a6">
              Jag tror för min del att vi behöver en skärpning i hela samhället
              när det gäller synen på detta. Om man dricker mycket alkohol skadar
              man sig själv och riskerar dessutom att skada andra genom sociala
              missförhållanden. På det här området tycker jag att samhället
              under en följd av år nu har kapitulerat när det gäller opinionsbildningen
              och de verkliga effekterna. Det är naturligtvis särskilt viktigt,
              fru talman, att detta förmedlas till dagens ungdomar. Det som
              är förbjudet lockar alltid särskilt. Men vi måste förklara att
              det finns en orsak till att det som lockar särskilt är förbjudet.
            </seg>
          </u>
          <note type="speaker" n="cc10b61f">
            Anf. 74 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-11" n="f24d684e">
            <seg n="b5703722">
              Fru talman! Jag tackar er alla goda meddebattörer för era kloka
              synpunkter. Det finns väldigt mycket som vi har en samsyn om.
            </seg>
            <seg n="a4317a7f">
              Låt mig ändå för tydlighetens skull upprepa att grunden är det
              som står i regeringsförklaringen om att målet är en sänkt totalkonsumtion
              i Sverige och att vi ska arbeta för en restriktiv alkoholpolitik
              i EU. Den grunden ligger fast och är självfallet utgångspunkten
              för det arbete som ska göras inte bara just nu utan under hela
              mandatperioden.
            </seg>
            <seg n="187053e3">
              Jag är väldigt glad över att vi ser en del positiva tendenser
              i form av en minskad konsumtion. Totalkonsumtionen minskade faktiskt
              med 5 procent förra året. Vi ser en minskad resandeinförsel. Den
              minskade med 17 procent förra året. Det är stora siffror. Vi ser
              en ökning av antalet grabbar i årskurs 9 som säger att de inte
              använder alkohol alls. Det var 29 procent som uppgav det. Det
              är ett medvetet val hos flera ungdomar som är väldigt betydelsefullt.
              Det är de positiva nyheterna, och de är viktiga.
            </seg>
            <seg n="c2da2012">
              Däremot finns det ganska många saker som oroar mig som folkhälsominister
              och er som ansvariga riksdagspolitiker. Alkohol är en mycket tillgänglig
              vara i vårt land, och det var den redan före Rosengrendomen. Det
              har inte ändrats därvidlag. Det ändrades bland annat i samband
              med EU-inträdet då man inte lyckades förhandla fram bra verktyg,
              och det gällde också införselkvoterna.
            </seg>
            <seg n="da0f51fa">
              Från 1994 kan vi se en kraftig uppgång av alkoholkonsumtionen.
              Den steg med 30 procent på tio år på nationell nivå. Det är detta
              som vi så småningom skördar i form av att fler sjukhussängar upptas
              av personer med alkoholrelaterade besvär och sjukdomar. Vi ser
              ett ökat våld mot kvinnor. Jag är övertygad om att det också beror
              på den ökade totalkonsumtionen. Vi ser ett ökat antal personer
              som kör rattonyktra. De är en fara både för sig själva och för
              andra. En väldigt oroande samhällsutveckling i stort är en konsekvens
              av den här höjda konsumtionen.
            </seg>
            <seg n="73c1254a">
              År 2004 bröts detta, och kurvan vek nedåt. Sedan dess har totalkonsumtionen
              minskat något. Men alkohol är fortfarande en mycket tillgänglig
              vara i vårt land, också för den som är under inköpsåldern, också
              för den som är ung och vill ha tag på den.
            </seg>
            <seg n="30fe06d0">
              Jag menar att den kanske allra viktigaste uppgiften som vi har
              framför oss är det attitydskapande arbetet, och flera av er var
              inne på det. Det är ett arbete som vi kan göra och som görs framgångsrikt
              på vissa håll i landet.
            </seg>
            <seg n="1aa18afa">
              När jag besökte tullen nere i Malmö berättade man för mig att
              när man tittar på hur smuggelspriten försäljs över landet finns
              det ett vitt fält där det är mycket mindre försäljning, och det
              är i Kronobergs län. Vad beror det på? Jo, där finns det en polis
              som har avsatt resurser i form av tre personer för att jobba med
              att slå sönder de här nätverken. De ser till att de som smugglar
              och de som är langare ställs inför rätta och döms till förhållandevis
              hårda straff. De har samarbetat med åklagaren, och de har samarbetat
              med ungdomarnas föräldrar, vilket är väldigt centralt. Man ser
              till att man har ett störande arbete gentemot alla de ungdomar
              som ute på stan med en kasse i handen. Man tar hand om alkoholen
              och häller ut den. Man tar hand om ungdomarna och låter föräldrarna
              komma och hämta dem. Man försöker skapa en gemensam normbildning
              hos föräldrarna som sammantaget säger att ungdomar inte ska dricka.
              Man dricker inte förrän man har blivit vuxen. Vi vet att en uppskjuten
              alkoholdebut har väldigt stor betydelse för risken att också hemfalla
              åt missbruk.
            </seg>
          </u>
          <note type="speaker" n="cc7baa45">
            Anf. 75 EGON FRID (v):
          </note>
          <u who="egon_frid_85d7bf" xml:id="i-2f7e56569d7d034b-4" n="ae2bd85a">
            <seg n="cdb92d3a">
              Fru talman! Jag tycker också att det är viktigt att slå fast
              att vi ska se de positiva signalerna, ta till oss dem och glädjas
              över det som går bättre. Men vi måste också komma ihåg att det
              utgår från enormt höga nivåer. Maria Larsson nämnde den 30-procentiga
              höjningen sedan EU-inträdet. Då har vi ändå en kraftig nettoökning.
            </seg>
            <seg n="7ebd3792">
              Tillgängligheten är helt avgörande för att slå fast den fortsatta
              totalkonsumtionsmodellen. Tillgängligheten är avgörande för om
              vi kan få ned alkoholmissbruket och all form av alkoholkonsumtion
              i landet. Det är en nationell alkoholpolitisk fråga. Det är också
              en demokratisk fråga. Är det rimligt och det tycker jag, nykterhetsrörelsen
              och mitt parti att Sverige ur demokratisk synvinkel ska ha kvar
              rätten att forma sin egen alkoholpolitik och med alla medel bibehålla
              den restriktiva alkoholpolitiken? Detta är den centrala frågan.
            </seg>
            <seg n="c5aa054f">
              Ska vi kunna hävda den rätten inom EU? Alkohol är inte vilken
              vara som helst. Vi accepterar inte att alkohol är en vara som
              ska styras av EU:s inre marknad, utan vi menar att alkohol är
              en vara som ska styras av Sveriges nationella, restriktiva alkoholpolitik.
              Då måste vi få nationella rättigheter att styra införselkvoterna.
              Införselkvoterna är centrala i detta. Den mängd alkohol som man
              får införa för privat bruk är i dag 110 liter öl, 90 liter vin,
              20 liter starkvin och 10 liter sprit. De är dessutom indikativa,
              vilket innebär att det är relativa gränser. Enda sättet att motarbeta
              dem är att väga fordonen och testa tjänstevikten på fordonen.
              Det är så stora mängder att man inte ens kan ha dem som definitiva
              antal liter.
            </seg>
            <seg n="504b529b">
              När Sverige gick in i EU 1995 var den svenska nivån 21 liter.
              Det säger ju vilken kapitulation i en viktig svensk alkoholpolitisk
              fråga som har gjorts i samband med EU-inträdet. Det visar hur
              det har påverkat negativt. Det handlar om alkoholens skadeverkningar,
              alla risker som finns med den och de negativa konsekvenserna för
              unga. Det är fortfarande alltför många unga som dricker på Kristi
              himmelfärdshelgen och nu vid skolavslutning i samband med studenten.
            </seg>
            <seg n="8bb0301a">
              Den här införselkvoten anger ju att det handlar om en kommersiell
              nivå. Det handlar om att privatpersoner kan idka kommersiell verksamhet,
              och det uppmuntrar till svarthandel och smuggling. Det här är
              nivåer som inte är avsedda för privat bruk. Det säger sig självt.
            </seg>
            <seg n="8476a5b6">
              Det handlar om att den inre marknaden än en gång har fått styra
              över hur vi ska utforma vår egen nationella alkoholpolitik. Det
              är ett rimligt krav att varje nation ska få rätt att fastställa
              sina införselkvoter för att upprätthålla den restriktiva alkoholpolitiken,
              totalkonsumtionsmodellen, minska tillgängligheten och minska den
              totala alkoholkonsumtionen. Till detta kommer naturligtvis övriga
              informationsinsatser och hela samhällets arbete för en sänkt alkoholkonsumtion.
              Det handlar om information från tullen, polisen, socialtjänsten,
              frivilligorganisationer och nykterhetsrörelsen. Alla goda krafter
              ska naturligtvis hjälpa till. Det måste vara en demokratisk rättighet
              för nationen att fastställa sina införselkvoter.
            </seg>
          </u>
          <note type="speaker" n="e92b9e35">
            Anf. 76 ULF HOLM (mp):
          </note>
          <u who="ulf_holm_74ae2f" xml:id="i-854f858ea97bbbbb-1" n="41dd4080">
            <seg n="342d6ff2">
              Fru talman! Vi är helt överens om alkoholens skadeverkningar
              och det lidande som ett stort alkoholmissbruk kan innebära. Men
              det vi här diskuterar, och som jag har ställt interpellation om,
              är två viktiga frågor.
            </seg>
            <seg n="3c12bad8">
              Den första frågan är: Hur ska statsrådet driva frågan om införselkvoterna
              i EU? Vi är ganska överens om att införselkvoterna har en betydelse,
              att personer i stort sett kan ta in ett obegränsat antal liter
              alkohol i Sverige och att denna insmugglade sprit också säljs
              vidare. Det tycks vi vara ganska överens om. Men då, statsrådet,
              måste man också lyfta upp diskussionen till EU-nivå, och inte
              göra som det står i svaret: I dagsläget verkar det svårt att få
              stöd för ett förslag om att ge varje land rätt att införa egna
              och absoluta införselkvoter.
            </seg>
            <seg n="9ba1a270">
              Bara för att det i dag finns ett motstånd från flera länder ska
              vi alltså inte lyfta upp frågorna till EU-nivå? Var det inte det
              vi skulle använda EU-medlemskapet till att driva de frågor som
              är viktiga för oss i Sverige, det vi sätter högt upp på dagordningen?
              Det är dem vi ska lyfta fram för andra EU-länder och försöka påverka
              mer i vår riktning!
            </seg>
            <seg n="67eecc93">
              Eftersom statsrådet inte nämner i det andra anförandet att möjligheten
              finns att vi ska ta upp diskussionen med andra EU-länder verkar
              regeringen också i denna fråga helt handfallen inför vad man ska
              göra med EU. Det är inte bara att åka ned till Brysselmöten och
              följa den dagordning som andra EU-länder sätter upp, utan det
              gäller att också driva egna frågor och sätta upp frågan om införselkvoter
              på dagordningen tillsammans med de få länder som vi i dag har
              stöd av.
            </seg>
            <seg n="945fdfe2">
              Man kan också ta hjälp av till exempel organisationer och nykterhetsrörelser
              på europeisk nivå som skulle kunna lobba för de här frågorna.
              De skulle kunna lyfta upp de saker som vi är överens om, nämligen
              att alkoholen har skadeverkningar och att införselkvoterna har
              betydelse i detta arbete.
            </seg>
            <seg n="7babddd7">
              Det är just dessa frågor som måste lyftas upp på EU-nivå, och
              därför säger jag än en gång att jag är lite besviken på svaret.
              Det tycks vara så att statsrådet inte ser en möjlighet att lyfta
              upp frågorna till EU-nivå. Vi måste sätta upp de frågor som är
              viktiga för oss på EU:s dagordning. Annars kan vi lika gärna lämna
              EU, vilket jag tycker vi ska göra i alla fall!
            </seg>
            <seg n="cc806c89">
              Detta är ännu ett argument för att lämna EU, för Sverige verkar
              inte utnyttja möjligheterna som alla pratar om att vi skulle göra
              för att påverka i EU.
            </seg>
            <seg n="15fd395f">
              Jag tycker att det är bra att frågan om tullen kommer upp. Det
              är den andra viktiga frågan som jag tror att vi skulle kunna göra
              någonting åt, nämligen tullens möjligheter att ingripa. Men jag
              måste säga, eftersom statsrådet också pratar positivt om detta,
              att jag hoppas få se avtryck i höstbudgeten när det gäller mer
              resurser till polisen och Tullverket. Då kan de göra ingripanden
              oftare och utveckla det som statsrådet kallar för Kronobergsmodellen,
              tror jag att det var, så att vi kan få detta i hela Sverige.
            </seg>
            <seg n="520caae3">
              Det betyder dock att vi måste ha resurser. De pengarna finns
              inte i statsbudgeten i dag, utan det som verkar vara viktigast
              i statsbudgeten är att få ned förmögenhetsskatt och andra saker.
              Vi kanske ska behålla lite av de pengarna och se till att vi får
              ett aktivt arbete!
            </seg>
            <seg n="f71a368f">
              Tullverkets resurser är en sådan fråga. Jag vet att svaret från
              statsrådet kommer att vara att det är någon annan ministers ansvarsområde,
              och att det dessutom är EU-regler som styr hur mycket Tullverket
              kan ingripa. Än en gång är vi vid pudelns kärna: Det är EU:s bestämmelser
              som hindrar oss att föra en aktiv politik enligt det som vi tror
              är det viktigaste.
            </seg>
            <seg n="341a41eb">
              Då måste även om det inte är statsrådets direkta ansvarsområde
              en svensk minister åka ned till Bryssel och sätta frågan på dagordningen
              vid ministerrådsmötena. Jag hoppas att jag kan få ett besked om
              detta.
            </seg>
          </u>
          <note type="speaker" n="a3de20bf">
            Anf. 77 JAN R ANDERSSON (m):
          </note>
          <u who="unknown" xml:id="i-eb85775bcddc237c-1" n="ce511b74">
            <seg n="b55a9ec7">
              Fru talman! Jag måste börja med att kommentera debatten lite.
              Det framstår som om vi har fått en regering som inte gör någonting.
              Egentligen är det kanske tvärtom. Vi har en regering som har förstärkt
              de rättsvårdande instanserna ganska kraftigt. Det är kanske den
              största förstärkning som har gjorts i någon regerings historia,
              och det är klart att det underlättar arbetet.
            </seg>
            <seg n="03c10de9">
              Vi har också en regering som har tillfört och säkrat pengar för
              alkohol- och drogförebyggande arbete. Jag tycker att man inte
              ska glömma bort det i den här diskussionen.
            </seg>
            <seg n="878f9ed0">
              När man i stället för att diskutera det som faktiskt görs och
              det som faktiskt har förstärkts bara säger att man ska titta på
              de åtgärder som i dagsläget är svåra att genomföra kan man ju
              fundera på om det inte vore bättre att komma med en del förslag.
            </seg>
            <seg n="c417eddf">
              Jag tog exempelvis upp Quebecmodellen som jag tycker är intressant,
              och jag hoppas att statsrådet får anledning att kommentera detta
              i sitt nästa inlägg.
            </seg>
            <seg n="45060f49">
              Den stora frågan handlar som jag ser det inte i grunden om resandeinförseln,
              för detta gäller inte de människor som åker och handlar upp till
              de indikativa nivåerna som man kan diskutera hur höga de ska vara.
              Jag ser inte det stora problemet där, utan det stora problemet
              är den illegala införseln. Det gäller alltså inte dem som tar
              in 110 liter öl, utan dem som tar in 1 100 liter öl. Det är det
              som är problemet. Må så vara om man har några backar öl i garaget,
              men har man massor med backar öl i bagaget är det mycket sämre.
              Det är det som är det stora problemet i dag.
            </seg>
            <seg n="2e6e00a9">
              Enligt Sorads siffror har Sverige nästan en dubbelt så hög oreglerad
              konsumtion som exempelvis Finland. Vi har alltså en väldigt specifik
              situation i Sverige som vi i Sverige måste bidra till att lösa.
            </seg>
            <seg n="55d6e46c">
              Det finns i princip tre ben i detta arbete. Det handlar givetvis
              om de rättsvårdande insatserna polis och tull. Det handlar också
              om det opinionsbildande arbetet som vissa har varit inne på. Det
              tredje benet handlar om att minska lönsamheten i verksamheten.
            </seg>
            <seg n="5bc5a67c">
              Jag tror att vi i detta arbete måste beakta alla de tre delarna
              för att komma till rätta med problemet.
            </seg>
          </u>
          <note n="c7a2e42d">
            Anf. 78 GUNNAR ANDRÉN (fp):
          </note>
          <u who="unknown" xml:id="i-b265a694db8421ba-1" n="ce511b74">
            <seg n="38d3e595">
              Fru talman! Hur ska vi förvandla Systembolaget i Landskrona till
              en plats lämpad för annat än meditation och kontemplation? Det
              har den tidigare ledamoten Torkild Strandberg sagt i denna kammare.
              Det är en viktig fråga, och det är egentligen den som Kronobergsmodellen
              är svaret på. Vi måste engagera oss på olika sätt.
            </seg>
            <seg n="92fbc164">
              Jag tror att en viktig fråga utöver det som vi har diskuterat
              när det gäller opinionsbildningen är att störa dem som har en
              annan marknad. Jag tror inte att det bara handlar om mer resurser
              till tullen, utan det gäller att se till att tullen också har
              befogenheter att ingripa och inte är passiv när man ser kommersiell
              verksamhet. Jag tror inte att någon av oss vill störa vanliga
              människor som har med sig en rimlig, legal ranson från utlandet
              kanske till och med något gott vin från Frankrike. Det är väl
              helt okej om man har det!
            </seg>
            <seg n="ebc86a05">
              Jag tror att det behövs ordentliga befogenheter mot den kommersiella
              verksamheten. Från mitt lilla parti har vi sagt att vi behöver
              göra mycket åt lagstiftningen så att befogenheterna för tullen
              att ingripa och störa verksamheten som är kommersiellt inriktad
              ökar. De som blir slutligt lidande är de människor som sysslar
              med detta.
            </seg>
            <seg n="5aa7f978">
              Allra sist, fru talman, vill jag säga att vi under en följd av
              år har sett en förskjutning mellan konsumentintresset som representeras
              av samhället och de mycket starka producentintressen som finns
              i denna fråga. Det gör att jag menar att det finns anledning för
              regeringen att fundera på avvägningen mellan hur mycket hänsyn
              man ska ta till producentintressena och de insatser som måste
              göras för att skydda oss mot dessa intressen.
            </seg>
          </u>
          <note type="speaker" n="b193de0a">
            Anf. 79 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-12" n="f24d684e">
            <seg n="9cf7533c">
              Fru talman! Ulf Holm gillar inte EU, och han går i gång väldigt
              här i debatten. Jag tycker att det skulle vara klädsamt att läsa
              på lite innan man sätter i gång i ett sådant tempo och med en
              sådan rösthöjd. Hade Ulf Holm gjort det hade han sett att vi redan
              innevarande år förstärker tullen. Vi ger extra resurser till tullen,
              och vi förstärker polisen innevarande år just för att de ska kunna
              göra ett effektivt polisarbete.
            </seg>
            <seg n="e959b379">
              Jag skulle vilja säga att tullen för första gången också fick
              i uppdrag vilket den inte fick under Ulf Holms tid när han stöttade
              den tidigare regeringen att till exempel titta på Internetförsäljningen.
              Det var ett nytt uppdrag för dem, och det var oerhört viktigt
              och centralt.
            </seg>
            <seg n="ad9b4b45">
              Inte minst polisens arbete skulle jag vilja betona. De jobbar
              på ett väldigt effektivt sätt i Kronoberg och slår sönder och
              stör verksamheten för smugglarna och för ungdomarna. Det gör att
              konsumtionen sjunker dramatiskt. Att våga göra den typen av förebyggande
              insatser i det drogförebyggande arbetet från polisens sida är
              oerhört centralt och viktigt.
            </seg>
            <seg n="7d868348">
              När det gäller EU-perspektivet är det trots allt så, även om
              vi fick ett domstolsutslag som kanske inte talar samma tydliga
              språk, att kommissionens och ministerrådets arbete i dag är inriktat
              på folkhälsoperspektivet. Det var det inte för två år sedan.
            </seg>
            <seg n="8d31d1cb">
              Det är en framgångsrik förändring som har skett, och arbetet
              ska fortsätta i den riktningen. Fler och fler vittnar om problem
              i sina hemländer, vilket väcker nya frågor i EU-sammanhang. Det
              är naturligtvis jätteviktigt att vi jobbar effektivt på den nationella
              nivån, men vi har också en uppgift att göra på den internationella
              nivån.
            </seg>
            <seg n="2c89655a">
              Frågan om införselkvoter, eller indikativa nivåer som det heter
              numera, hade när den debatterades och voterades om i samband med
              cirkulationsdirektivet tyvärr inte beretts av Sverige eller den
              regering som då hade ansvaret och där Ulf Holm ingick som understödjare.
              Man fick inte stöd av några andra än de nordiska länderna, och
              det var absolut tvärstopp att komma fram.
            </seg>
            <seg n="222ec5fe">
              Jag lyfter i dag frågan bilateralt med de ministrar jag träffar.
              Jag har haft ett särskilt möte till exempel med Slovenien och
              uppmuntrat dem att satsa på alkoholfrågan som en av sina prioriterade
              frågor. Det är en självklar uppgift. Jag behöver inte ens nämna
              att jag naturligtvis berättar om den problematik vi ser i Sverige
              beroende på hur vår omvärld ser ut och belyser den så mycket jag
              kan för att skapa förståelse för vår situation.
            </seg>
            <seg n="661646e4">
              Stenen urholkas sakta, men jag tror att det är mycket viktigt
              att vi berättar om våra förhållanden för att skapa förståelse
              inför kommande möjliga beslut. Det är så jag arbetar, och det
              gör jag ganska envetet och oförtrutet. Det ska Ulf Holm veta om
              och ha med sig i bagaget. Detta är en viktig fråga för mig, och
              jag driver den också i EU-sammanhang på ett förhoppningsvis tydligt
              sätt. Vi står definitivt inte handfallna.
            </seg>
            <seg n="63a5e887">
              Quebecmodellen känner jag inte till, Jan Andersson. Jag ska titta
              närmare på den. Det är intressant med all ny information som kan
              tillföras. Jag tror dock att det attitydskapande arbetet gentemot
              barn och ungdomar som är vår prioriterade målgrupp måste inriktas
              på att göra uppväxten alkoholfri. Vi måste se till att det finns
              kul grejer att göra där alkoholen inte står i förgrunden. Vi behöver
              jobba ihop med studentkårerna på ett väldigt inriktat sätt. Där
              ser vi stora och växande problem i dag, och studenterna är en
              grupp som vi behöver intensifiera arbetet med.
            </seg>
          </u>
          <note type="speaker" n="780f93e5">
            Anf. 80 EGON FRID (v):
          </note>
          <u who="egon_frid_85d7bf" xml:id="i-2f7e56569d7d034b-5" n="ae2bd85a">
            <seg n="7c4d49ce">
              Fru talman! Det är uppenbart att denna fråga fortsätter att engagera
              oss alla. Jag tycker att det är positivt om den nuvarande regeringen
              kan belägga att de rättsvårdande instanserna och det drogförebyggande
              arbetet får mer resurser än med tidigare regering och regeringsunderlag.
              Alkoholfrågan är så viktig att vi måste använda alla metoder för
              att minska konsumtionen och förebygga och därigenom minska problemen.
            </seg>
            <seg n="5481cd0c">
              Vi använder lite olika ord, men Gunnar Andrén formulerar det
              på ett bra sätt när han säger att det är stora producentintressen
              som stärks på konsumentintressenas bekostnad. Det innebär att
              vi får en ökad tillgänglighet och en ökning av problemen i Sverige.
              Producentintressena är så starka, både inom GATT och inom Europa.
              All världshandel med droger, tobak och alkohol har en negativ
              utveckling i dag, eftersom positionen att detta är varor som andra
              varor, med samma handelsregler, är fortsatt stark. Det är viktigt
              att Sverige fortsätter att vara en röst i EU för att göra detta
              till en folkhälsofråga. Det hoppas jag att Maria Larsson kommer
              att vara.
            </seg>
            <seg n="f3cc0fc0">
              Vi behöver en nationell politik som styr handeln med denna vara,
              och vi måste också försvara skattepolitiken när det gäller alkohol
              just för att det inte gäller vilken vara som helst. Vi vill värna
              den goda folkhälsan och ha en fortsatt restriktiv alkoholpolitik
              som fortsätter att sänka den totala alkoholkonsumtionen till nytta
              exempelvis för ungdomar som i dag firar studenten i Helsingfors
              och i övriga Sverige.
            </seg>
          </u>
          <note type="speaker" n="849ecd84">
            Anf. 81 ULF HOLM (mp):
          </note>
          <u who="ulf_holm_74ae2f" xml:id="i-854f858ea97bbbbb-2" n="41dd4080">
            <seg n="c7ea52d3">
              Fru talman! Det är möjligt att tullen och polisen har fått ökade
              befogenheter, men det syns inte i verkligheten. Och det är verkligheten
              som vi ser nere i Skåne. Jag skrev interpellationen under Kristi
              himmelsfärdshelgen, och verkligheten är att väldigt många ungdomar
              då och sådana som tagit studenten nu hade tillgång till insmugglad
              sprit, och det är inga små mängder. Det är stora mängder, och
              den utvecklingen bekymrar mig väldigt mycket. Jag skrev interpellationen
              för att få svar på frågan om ministern tänker ta några initiativ
              i EU för att lyfta upp diskussionen om införselkvoterna. Där har
              vi fått svaret att vi inte har så stort stöd från andra länder,
              och därför fortsätter vi att prata om det. Men det räcker inte.
              Det krävs mer engagemang, menar jag.
            </seg>
            <seg n="38af0d7c">
              Jag attackerar inte enbart den nuvarande regeringen. Jag attackerade
              också den förra regeringen Morgan Johansson för detta och tyckte
              att han borde lyfta upp frågan i EU-sammanhang. Han pratade med
              de nordiska ministrarna, och det var precis som Maria Larsson
              säger bara de nordiska ministrarna som stödde Sverige när vi lyfte
              upp frågan till en högre nivå. Detta arbete måste Maria Larsson
              fortsätta med, och i det har hon fullt stöd från mig.
            </seg>
            <seg n="d4b141fa">
              Jag hoppas verkligen att statsrådet efter denna diskussion också
              tar initiativ till att prata ännu mer med kollegerna i EU för
              att lyfta upp frågan om att Sverige borde kunna begränsa införselkvoterna.
              Inför höstbudgeten kan man också behöva fundera över om det kanske
              behövs mer befogenheter för tullen att kunna ingripa och också
              mer resurser i form av pengar för att kunna utföra det viktiga
              arbete som tullen har i detta sammanhang.
            </seg>
          </u>
          <note type="speaker" n="82271a52">
            Anf. 82 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-e9ad037a458128a6-13" n="f24d684e">
            <seg n="e61c1f28">
              Fru talman! Jag tycker att en stor del av skulden för att det
              ser ut som det gör i EU i dag faktiskt faller på den tidigare
              regeringen. Man byggde inte under när beslut skulle tas, och man
              har inte haft tillräckligt många kontakter för att skapa förståelse
              för våra specifika problem och våra behov av en annan typ av överenskommelse.
              Detta arbete har jag fått ta över, och jag har försökt börja med
              att driva en annan linje.
            </seg>
            <seg n="54bbff5b">
              Detta arbete berör många olika parter, både på den internationella
              och på den nationella arenan. Tull och polis ligger inte primärt
              inom mitt område, men det är självklart så att vi diskuterar och
              har en samsyn kring behovet och vikten av detta.
            </seg>
            <seg n="3b69dce4">
              Jag skulle vilja tacka samtliga medverkande för en god debatt.
              Det är viktigt att dessa frågor diskuteras också på den nationella
              arenan. Jag känner mig ändå väldigt glad och styrkt som folkhälsominister
              över att vi nu har gjort en långsiktig satsning på det drogförebyggande
              arbetet. Det har aldrig tidigare avsatts pengar tre år i sträck
              för att kunna göra det. Barn och ungdomar är en prioriterad grupp,
              och detta betyder att vi kommer att ha resurser på det nationella
              planet för att göra ett bra förebyggande arbete. Det är centralt
              och viktigt med en långsiktighet i det arbetet så att alla inblandade
              vet att detta är en budget som också ligger över tid. Tillgängligheten
              är uppenbar, och det har inte skett i samband med att den nya
              regeringen tillträdde, utan det var faktiskt likadant med den
              gamla regeringen.
            </seg>
            <seg n="1fbb18f9">
              Riskbruket, den medicinska aspekten, behöver vi ökad kunskap
              om. Där måste hälso- och sjukvården arbeta mer förebyggande och
              våga ställa frågor också när man söker för annan diagnos. Vi ser
              ju att de alkoholrelaterade skadorna håller på att bli dominerande
              inom hälso- och sjukvården. Att kunna arbeta förebyggande via
              hälso- och sjukvårdens auktoriteter är därför centralt och viktigt.
            </seg>
            <seg n="e19c4c35">
              Tack så mycket för en god debatt! Jag vill också tillönska er
              en trevlig sommar!
            </seg>
          </u>
          <note n="bb1bd93e">
            Överläggningen var härmed avslutad.
          </note>
          <note n="d27e8ead">
            11 § Svar på interpellation 2006/07:584 om diskriminering av
            blodgivare
          </note>
          <note type="speaker" n="5f70295b">
            Anf. 83 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-ed32e49b8f3669b9-0" n="d7049799" next="i-772b262aaf47ba16-0">
            <seg n="dd4734eb">
              Fru talman! Ulf Holm har frågat mig vilka initiativ jag kommer
              att vidta för att dagens diskriminerande regler, som innebär att
              män som har sex med män blir avstängda på livstid som blodgivare,
              upphör.
            </seg>
            <seg n="b35750fe">
              Frågor som rör patientsäkerheten är mycket viktiga. För att minimera
              risken för överföring av olika slags blodburen smitta krävs det
              regler om vem som får bli blodgivare. Dessa regler finns i dag
              i lagen och förordningen om blodsäkerhet samt i Socialstyrelsens
              och Läkemedelsverkets föreskrifter.
            </seg>
          </u>
          <note n="a532a528">
            Socialstyrelsen har bemyndigats att utfärda föreskrifter om blodgivning.
            Inför de nya föreskrifterna som började gälla i december 2006
            föreslog styrelsen att en sex månaders karenstid skulle införas
            för personer som utfört handlingar som klassificeras som riskbeteende.
            Till riskbeteende räknas bland annat sex mellan män. Förslaget
            innebar en förändring i jämförelse med de då gällande föreskrifterna,
            som helt förbjöd blodgivning i dessa fall.
          </note>
          <u who="goran_hagglund_5ba377" xml:id="i-772b262aaf47ba16-0" n="d7049799" prev="i-ed32e49b8f3669b9-0">
            <seg n="d5b202f4">
              Under remissbehandlingen ställde sig så gott som samtliga företrädare
              för hälso- och sjukvården negativa till förslaget om att införa
              en karenstid. Ett viktigt skäl för detta var enligt remissinstanserna
              att det skulle innebära att man inte kunde garantera säkerheten
              för de patienter som skulle få blodtransfusioner. Remissinstanserna
              ansåg också att Socialstyrelsen inte redovisat vilka eventuella
              konsekvenser en sådan förändring skulle få.
            </seg>
            <seg n="39150890">
              Med anledning av remissinstansernas inställning beslutade Socialstyrelsen
              att i de nya föreskrifterna inte införa en regel om karenstid.
              Styrelsen beslutade också att följa upp bestämmelserna om de krav
              som avser blodgivares lämplighet med hänsyn till blodmottagarens
              säkerhet. I uppföljningen ska ingå en grundlig genomgång av den
              förändrade epidemiologiska situationen, som bland annat kommer
              att innefatta analyser kring spridning av smittsamma sjukdomar
              och ökat resande. I uppföljningen kommer också hänsyn att tas
              till utvecklingen av olika metoder för test av blodgivare. Uppföljningen
              ska vara klar senast den 15 december 2007.
            </seg>
            <seg n="f8b432f3">
              Bedömningar som rör säkerhetskrav vid blodgivning avgörs bäst
              av experter på området. För närvarande menar jag att man bör avvakta
              Socialstyrelsens uppföljning av vilka krav som ska ställas på
              blodgivare. Det är en uppföljning som jag hoppas kommer att vara
              väl avvägd vad gäller såväl skydd mot smitta som respekt och acceptans
              i samhället.
            </seg>
          </u>
          <note type="speaker" n="e19c3e22">
            Anf. 84 ULF HOLM (mp):
          </note>
          <u who="ulf_holm_74ae2f" xml:id="i-854f858ea97bbbbb-3" n="41dd4080">
            <seg n="b52e8a24">
              Fru talman! Tack så mycket, socialministern, för svaret!
            </seg>
            <seg n="b90cf856">
              Denna vecka har Expressen haft en stor artikelserie om vikten
              av att vi kan lämna blod. Blod är viktigt, och det finns brist
              på blod i dag på svenska sjukhus. Då blir man givetvis lite oroad
              om man skulle behöva blod vid en trafikolycka. Det gäller också
              för dem som på grund av sjukdomar och liknande är beroende av
              att regelbundet få nytt blod.
            </seg>
            <seg n="d1c16b1b">
              Då framstår det som lite konstigt att det finns människor i Sverige
              som diskrimineras totalt. Det talas här om att det finns ett riskbeteende
              hos män som har sex med män. Det kan finnas andra grupper i samhället
              som kanske har värre riskbeteende än att leva i 40 år med samma
              partner och ha sex bara med denna. Det finns till exempel prostituerade
              och andra grupper. Det räcker att man vid blodgivning uppger att
              man är heterosexuell och har sex med bara en kvinna fast det i
              verkligheten kan vara tvärtom med en eller flera partner. Vilken
              säkerhet ger detta?
            </seg>
            <seg n="0e63d134">
              Anser ändå inte socialministern att det borde finnas andra sätt
              att klassificera riskbeteende än att säga att män som har sex
              med män utgör ett riskbeteende? Även detta är fel. Det är mycket
              stötande att det ska vara så för livstid, att detta inte kan ändras
              på något sätt.
            </seg>
            <seg n="c48f88e5">
              Vi måste också tänka på att de personer som ger blod måste vara
              friska. Det är utgångspunkten. Vi måste kunna vara hundra procent
              säkra på att vi när vi kommer till sjukhuset och behöver blod
              får icke-smittat blod. Därför är det viktigt med en god kontroll.
              Men frågan är på vilket sätt detta ska göras. Jag är inte alls
              med på Socialstyrelsens definition av detta.
            </seg>
            <seg n="b9fad886">
              Socialministern sade i svaret att Socialstyrelsen har sett över
              frågan men har fått dra tillbaka förslaget därför att det fanns
              för mycket kritik från en del remissinstanser. Nu tittar Socialstyrelsen
              på detta igen. Jag hoppas verkligen att vi när det kommer ett
              nytt förslag, den 15 december i år, kan få se en ändring.
            </seg>
            <seg n="43bcb7e2">
              Jag vill också få en indikation från socialministern om han tycker
              att det är en rimlig bedömning som har gjorts för reglerna i dag
              eller är de orimliga? Det kan vara bra att veta vilken utgångspunkt
              ministern har i denna viktiga fråga.
            </seg>
          </u>
          <note type="speaker" n="fcd42997">
            Anf. 85 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-761f81f0988f27c6-0" n="d7049799">
            <seg n="a52bbc6e">
              Fru talman! Först och främst är det viktigt att säga att i de
              nya föreskrifterna om blod gäller oförändrat att män som har haft
              sex med män utesluts från blodgivning. Men det gäller även personer
              som har haft sex med prostituerade. Föreskrifterna är så utformade
              att de tar sikte på beteende och inte på grupper.
            </seg>
            <seg n="b1842c2c">
              Jag har självklart ingen annan önskan än att alla människor som
              är beredda att ge blod och där det går att minimera riskerna får
              en möjlighet att göra detta. Det är min utgångspunkt. Jag tycker
              att det är fantastiskt fint och hedervärt att vara blodgivare,
              att människor är beredda att ge blod för att underlätta situationen
              för andra människor som hamnar i en svår situation och behöver
              blodtillförsel av ett eller annat skäl. Vem som helst kan hamna
              i den situationen förstås.
            </seg>
            <seg n="308fd518">
              Från min utgångspunkt har jag självklart jag hade hoppats att
              det inte ens skulle behöva sägas ingen principiell invändning
              mot att homosexuella män får ge blod. Utgångspunkten ska förstås
              vara att vi kan säkerställa att det blod som ges är säkert för
              mottagaren.
            </seg>
            <seg n="880c6650">
              För mig är självklart patientsäkerheten och förtroendet för sjukvården
              centrala när det gäller blodgivning. Därför är det viktigt att
              den typen av beslut överlåts åt dem som är experter på området.
              De kan detta bäst, och det är för just den typen av bedömningar
              som vi har experter. Sedan är det bra med påpekanden, synpunkter,
              tankar och ifrågasättanden av regler. En regel ska inte finnas
              bara för slentrianens skull eller för att det alltid har varit
              så i alla tider. Men jag tror att det är klokt att vi politiker
              även om vi brinner av en vilja att uppnå ett visst syfte självklart
              visar respekt för expertkunnandet även på det här området. Skulle
              något gå fel om vi driver fram något av politiska skäl finns det
              en risk att de grupper som vi vill skydda är de som utses till
              syndabockar och att det blir en olycklig utveckling på det området.
            </seg>
            <seg n="19a092fe">
              Nu får vi finna oss i att vi får avvakta Socialstyrelsens genomgång,
              som bland annat kommer att ägna sig åt riskkalkylering och utvärdering
              av testmetoder som hela tiden förfinas och förbättras så att blod
              kan granskas och det enkelt går att säkerställa att blodet uppfyller
              alla krav. Socialstyrelsen ska också göra en omvärldsanalys. De
              ska rapportera tillbaka detta senast den 15 december i år. Då
              får vi ett nytt underlag för ställningstagande.
            </seg>
          </u>
          <note type="speaker" n="3e0fb791">
            Anf. 86 ULF HOLM (mp):
          </note>
          <u who="ulf_holm_74ae2f" xml:id="i-854f858ea97bbbbb-4" n="41dd4080">
            <seg n="1ccfe4a9">
              Fru talman! Det låter positivt att socialministern har denna
              utgångspunkt, det vill säga att det borde vara möjligt. Det betyder
              också att socialministern har samma frågetecken som jag när det
              gäller dessa experter. Jag är kanske lite rädd för att det är
              en slentrianmässig inställning. Jag kan inte se de reella sakerna
              som har kommit fram från remissinstanserna tidigare, utan jag
              tror att mycket har kommit fram slentrianmässigt.
            </seg>
            <seg n="358ddfdc">
              Det är inte mindre riskbetonat om en man åker till Thailand och
              har oskyddat samlag med tre tjejer där än om en man har oskyddat
              sex här i Sverige. Det är samma person. Den som är homosexuell
              avstängs för resten av livet från att ge blod, medan den person
              som har varit i Thailand kan ge blod veckorna efter. Det kan inte
              vara rimligt att reglerna ser ut så. Det är riskbeteendet på vilket
              sätt man har sex som borde vara avgörande, inte könet. Det är
              inte det som får vara avgörande i denna fråga.
            </seg>
            <seg n="6dc75b9e">
              Jag tror att det är lite av slentrian att den här bestämmelsen
              finns kvar. Jag har inte fått några andra indikationer på vad
              det kan vara.
            </seg>
            <seg n="80928c67">
              Med anledning av interpellationen har jag den här veckan fått
              ett mejl där man för fram att detta skulle vara en EU-regel. Jag
              förstår inte varför jag är den i Miljöpartiet som får alla EU-mejlen.
              Man skriver att det säkert är EU som har något direktiv om detta.
              Jag vet inte om det är så. Jag var väldigt nyfiken på svaret,
              som jag fick i går kväll: Skulle det stå att det var ett EU-direktiv
              eller inte? Nu gör det inte det. Då hoppas jag också att socialministern
              kan intyga att det inte finns några EU-regler som sätter stopp
              för att Sverige till nästa år eller längre fram skulle kunna ändra
              reglerna för vem som får ge blod.
            </seg>
          </u>
          <note type="speaker" n="6e778067">
            Anf. 87 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-761f81f0988f27c6-1" n="d7049799">
            <seg n="9f44a0eb">
              Fru talman! Precis som Ulf Holm antyder finns det ett EU-direktiv,
              som naturligtvis har tillkommit senare än när Sverige skapade
              regler för blodgivning. I det direktivet anges en del kriterier
              för permanent avstängning från blodgivning, som det heter. Man
              säger att ett sådant kriterium är sexuellt riskbeteende. Det kan
              betyda många olika saker, precis som Ulf Holm säger. Man beskriver
              i direktivet att med sexuellt riskbeteende avser man personer
              vars sexuella beteende utsätter dem för en hög risk för allvarliga
              infektionssjukdomar som kan överföras via blod. Precis som Ulf
              Holm säger kan det naturligtvis gälla personer som är homosexuella
              lika väl som personer som är heterosexuella. I detta finns ingen
              grund för olika bedömningar därvidlag.
            </seg>
            <seg n="2a4ebef5">
              Vi är båda mycket angelägna om att vi får så många blodgivare
              som möjligt och att vi säkerställer att det blod som ges inte
              är smittat utan att man tryggt kan ta emot blod från personer
              som är vänliga nog att donera. Kanske finns det bättre experter
              på blodsäkerhet än undertecknad och Ulf Holm fast den senare vågar
              jag inte uttala mig om. Vi får lita på att expertmyndigheterna
              gör en bedömning och kommer till ett ställningstagande som innebär
              att så många människor som möjligt av dem som vill får möjlighet
              att ge blod.
            </seg>
          </u>
          <note type="speaker" n="0bc6dae6">
            Anf. 88 ULF HOLM (mp):
          </note>
          <u who="ulf_holm_74ae2f" xml:id="i-854f858ea97bbbbb-5" n="41dd4080">
            <seg n="1cbee170">
              Fru talman! Jag tycker att detta är glädjande. Jag hoppas därför
              att fler kan ansluta sig till Expressens kampanj om att det är
              viktigt att ge blod och att också homosexuella ska kunna ge blod
              i framtiden. De ska inte diskrimineras på grund av att de tycker
              om någon av samma kön. Det som är avgörande för att man ska kunna
              ge blod är, precis som ministern säger, riskbeteendet, och det
              kan vara väldigt olika i olika fall.
            </seg>
            <seg n="a58392fe">
              Jag tycker också att det är glädjande att det inte finns några
              EU-regler som hindrar att Socialstyrelsen ger upp det motstånd
              man hittills har visat. Jag hoppas också att socialministern i
              de diskussioner efter den 15 december som socialministern ska
              ha med Socialstyrelsen i den här frågan kan försöka påverka så
              att dessa regler tas bort och blir i enlighet med EU-reglerna.
            </seg>
            <seg n="dd8b19a1">
              Jag kan lite glatt säga att det inte är i alla frågor som EU
              ligger efter. I vissa frågor kan EU vara bra på vissa sätt. Tack
              så mycket, socialministern!
            </seg>
          </u>
          <note type="speaker" n="5b6bd367">
            Anf. 89 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-761f81f0988f27c6-2" n="d7049799">
            <seg n="c1557479">
              Fru talman! Tack, Ulf Holm, som har väckt den här interpellationen,
              för att vi har fått möjlighet att samtala om detta! Jag kommer
              naturligtvis att följa den här frågan noggrant. Jag har stort
              förtroende för dem som är experter på det här området, men jag
              kommer att hålla mig väl informerad och ställa frågor om detta.
              Så får vi kanske möjlighet att återkomma till detta samtal senare.
            </seg>
          </u>
          <note n="bb1bd93e">
            Överläggningen var härmed avslutad.
          </note>
          <note n="4d9cc8e2">
            12 § Svar på interpellation 2006/07:610 om äldre med psykossjukdom
          </note>
          <note type="speaker" n="f7dbe752">
            Anf. 90 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-761f81f0988f27c6-3" n="d7049799">
            <seg n="563b4626">
              Fru talman! Elina Linna har frågat mig dels om jag avser att
              vidta några åtgärder för att öka kunskapen om äldre med psykisk
              ohälsa, särskilt dem med psykossjukdom, dels om jag avser att
              vidta några åtgärder för att öka kunskapen om de lobotomerades
              livssituation och behov i dag samt om jag avser att vidta några
              åtgärder för att utreda förutsättningar för en ersättning till
              dem som drabbats av skador på grund av lobotomering.
            </seg>
            <seg n="a5c6f3d7">
              Riksdagen och regeringen har tidigare vid ett flertal tillfällen
              tagit ställning till frågor rörande de lobotomerades situation.
              Socialutskottet har i samband med motioner om ersättning till
              lobotomerade anfört att lobotomi på 1940- och 1950-talen skedde
              i enlighet med dåtida vetenskap och beprövad erfarenhet varför
              skäl för en generell ersättning inte förelåg (1997/98:SoU2). Socialstyrelsen
              har också förklarat att lobotomi under den aktuella tidsperioden
              skedde i enlighet med dåtida vetenskap och beprövad erfarenhet.
            </seg>
            <seg n="f9f2bf28">
              Även om jag djupt beklagar de negativa effekter som lobotomin
              har medfört för de patienter som behandlades med denna metod anser
              jag inte att det har framkommit sådan information som föranleder
              mig att göra någon annan bedömning än vad riksdagen och den förra
              regeringen redan har gjort.
            </seg>
            <seg n="eed41daf">
              Beträffande frågorna om personalens kompetens avseende äldre
              psykiskt sjuka samt lobotomerades situation vill jag understryka
              att det är landstingets ansvar att erbjuda den enskilde en god
              hälso- och sjukvård, i form av bland annat behandling och rehabilitering,
              oavsett ålder hos personen i fråga. Landstingets ansvar för att
              erbjuda bland annat rehabilitering påverkas inte av pensionens
              inträde utan gäller oavsett ålder. Ansvaret gäller också oavsett
              om det i det enskilda fallet handlar om en psykisk eller en somatisk
              sjukdom. Utöver detta har kommunen ansvaret för hälso- och sjukvård,
              inklusive rehabilitering, i särskilt boende och i vissa fall i
              ordinärt boende.
            </seg>
            <seg n="9429ce8e">
              År 2003 tillkallades en nationell psykiatrisamordnare med uppdrag
              att formulera strategier för kvalitetsutveckling samt att samordna
              och stärka utvecklingsarbetet för personer med psykisk sjukdom
              eller psykiskt funktionshinder. Psykiatrisamordnarens uppdrag
              har inte varit begränsat till eller inriktat mot någon särskild
              åldersgrupp. Problematiken kring äldres psykiska ohälsa uppmärksammas
              och det bedöms att behoven av insatser vid psykisk ohälsa hos
              äldre kommer att öka. Psykiatrisamordnaren lämnade sitt slutbetänkande
              Ambition och ansvar (SOU 2000:100) till regeringen i november
              2006. Förslaget har varit ute på remiss och bereds för närvarande
              i Regeringskansliet.
            </seg>
            <seg n="478dd3ae">
              Det är en viktig fråga för regeringen att förbättra livsvillkoren
              för personer med psykisk sjukdom eller psykiska funktionshinder.
              Regeringen har vidtagit flera åtgärder av betydelse generellt
              för hela målgruppen. Mot bakgrund av psykiatrisamordnarens förslag
              har regeringen genom psykiatrisatsningen avsatt 500 miljoner kronor
              för vardera åren 2007 och 2008 för riktade satsningar på bland
              annat vård av personer med psykisk sjukdom eller psykiskt funktionshinder.
              En del av denna satsning kommer att avse personalens kompetensutveckling
              inom både landstingens och kommunernas psykiatriska verksamheter.
            </seg>
            <seg n="2cbcf33b">
              Regeringen har också sammantaget avsatt drygt 2 miljarder kronor
              för år 2007 för att förstärka resurserna till kommuner och landsting
              för att utveckla vården och omsorgen om äldre kvinnor och män.
              Regeringen avser även att se över kompetensfrågorna för personal
              inom äldreomsorgen.
            </seg>
            <seg n="1ad1d4bd">
              Jag tror att ovanstående satsningar inom psykiatrin och äldrevården
              kommer att ha stor betydelse för äldres livsvillkor, trygghet
              och fysiska och psykiska hälsa under de kommande åren. Jag vill
              avvakta beredningen av psykiatrisamordnarens förslag innan jag
              tar ställning till vilka eventuella ytterligare åtgärder som,
              inom ramen för de medel som avsatts, behöver vidtas för att förbättra
              situationen för äldre med psykisk ohälsa.
            </seg>
          </u>
          <note type="speaker" n="6386cb05">
            Anf. 91 ELINA LINNA (v):
          </note>
          <u who="elina_linna_55caa4" xml:id="i-69eee48a47834da4-0" n="7d546386">
            <seg n="5348dceb">
              Fru talman! Tack, socialministern för svaret! Jag vill börja
              med att bemöta statsrådets avfärdande av mina frågor om att öka
              kunskapen om de lobotomerades livssituation och om behovet av
              en utredning om ersättning till dem som drabbades av skador på
              grund av lobotomering.
            </seg>
            <seg n="863eb7ce">
              Statsrådet gör det lite för enkelt för sig, tycker jag, när han
              låter bli att besvara mina frågor med hänvisning till ett avslag
              från socialutskottet för nästan tio år sedan. Och alla de motioner
              som Vänsterpartiet har lämnat till socialutskottet har under de
              senaste åren avfärdats med hänvisning till svaret från våren 1998.
            </seg>
            <seg n="bcf20585">
              Det har hänt rätt mycket efter det. Vi vet mer i dag. Vi borde
              kunna diskutera lobotomi mer förutsättningslöst i stället för
              att enbart hänvisa till Socialstyrelsens förklaring att lobotomi
              under den aktuella tidsperioden skedde i enlighet med dåtida vetenskap
              och beprövad erfarenhet.
            </seg>
            <seg n="77ad1f42">
              Vi vet att metoden var ifrågasatt redan under tiden den tillämpades.
              Enligt en avhandling som presenterades helt nyligen vid Umeå universitet
              fanns det stora skillnader i antalet utförda lobotomier mellan
              sjukhusen. Två sjukhus, Umedalen och Sidsjön, stod för 28 procent
              av alla lobotomier i Sverige.
            </seg>
            <seg n="d9e581e8">
              Hur kommer det sig att det såg ut så? Hur kommer det sig att
              61 procent av de lobotomerade var kvinnor? Hur kommer det sig
              att också barn lobotomerades? Hur kommer det sig att kirurger
              som tjänstgjorde på mentalsjukhusen fick förtroendet att utföra
              hjärnoperationer?
            </seg>
            <seg n="6d5ecc65">
              Jag förväntar mig inte att statsrådet besvarar de frågorna, utan
              de är mitt försök att bredda den här diskussionen.
            </seg>
            <seg n="ee6d674a">
              Handlar det endast om vetenskap och beprövad erfarenhet? Handlar
              det inte också om den syn på de psykiskt sjuka människorna som
              då rådde?
            </seg>
            <seg n="ea2469f9">
              Vi vet att ingreppet diskuterades väldigt mycket redan då. Det
              var ifrågasatt. Det var inte konstigt om man ifrågasatte lobotomi
              redan då, för runt 20 procent av dem som lobotomerades dog antingen
              under operationen eller som en följd av operationen.
            </seg>
            <seg n="e364daf4">
              Åren går, och det blir färre och färre kvar av de tusentals människor
              som lobotomerades. Men än så länge finns det många kvar som känner
              att deras liv hade kunnat bli annorlunda om de inte hade utsatts
              för operationen. Det finns också familjemedlemmar som känner att
              de skulle ha haft en mer positiv relation till sin anhörig om
              de hade haft möjlighet att ha en annan kontakt med personen, om
              personen inte hade blivit utsatt för det här ingreppet.
            </seg>
            <seg n="193e2a09">
              Jag tycker inte att vi kan avfärda frågan genom att hänvisa till
              ett utskottssvar från 1997/98.
            </seg>
          </u>
          <note type="speaker" n="d40fc151">
            Anf. 92 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-761f81f0988f27c6-4" n="d7049799">
            <seg n="01b2c963">
              Fru talman! Jag håller med om väldigt mycket av det som Elina
              Linna beskriver.
            </seg>
            <seg n="f3f60831">
              Det här är naturligtvis en tragisk del av svensk historia. Det
              handlar inte bara om felaktigt utförd eller genomförd sjukvård
              så där i största allmänhet, utan det handlar om ett slags övergrepp
              mot människor som leder till rejäla personlighetsförändringar
              och till att man förlorar en del av sitt jag. Det som gjordes
              i Sverige under den här tiden är naturligtvis någonting som vi
              har all anledning att ta avstånd ifrån och beklaga.
            </seg>
            <seg n="dc407038">
              Likafullt tror jag att de som utförde det här inte gjorde det
              för att de ville människor illa. Man gjorde nog bedömningen att
              detta var det bästa man kunde göra, även om vi i efterhand nu
              kan inse att detta var rejäla övergrepp och naturligtvis någonting
              som aldrig borde ha skett.
            </seg>
            <seg n="57106115">
              Kan vi göra något nu? Ja, jag tror naturligtvis att vi kan lära
              av historien och bättre pröva metoder och se till att uttrycket
              vetenskap och beprövad erfarenhet får ett verkligt innehåll. Men
              samtidigt ligger det i alla de här sammanhangen att man använder
              den kunskap som man har tillgänglig just då. Det kan ju vara så
              när det gäller någon av de metoder som används i dag inom svensk
              hälso- och sjukvård att det om 10 eller 20 år visar sig att vi
              borde ha begripit bättre. Vi använder den kunskap som vi har tillgång
              till just nu på det bästa sättet vi kan.
            </seg>
            <seg n="5bb41aa0">
              Elina Linna har ställt tre frågor i sin interpellation. Den första
              gäller om jag avser att vidta några åtgärder för att öka kunskapen
              om äldre med psykisk ohälsa, särskilt de med psykossjukdom. Svaret
              på den frågan är förstås ja.
            </seg>
            <seg n="1d5d2111">
              Så sent som i dag på förmiddagen kunde vi presentera hur vi avser
              att genomföra förbättringar inom psykiatrin under innevarande
              år, i väntan på det större grepp som ska tas över psykiatrin i
              samband med att vi genomför det som den nationella psykiatrisamordnaren
              kom med förslag om i december förra året.
            </seg>
            <seg n="c8ab5722">
              När det gäller de lobotomerades situation tänker jag inte göra
              något mer, utifrån det riksdagsbeslut som har fattats. Elina Linna
              har naturligtvis all möjlighet att fortsatt driva den här frågan
              i parlamentet. Men hittills har riksdagens uppfattning varit den
              att man har behandlat frågan och gjort avslut på den 1998.
            </seg>
            <seg n="7911312a">
              Det är nog, hur beklagligt det än är, svårt att i efterhand ställa
              till rätta det som genomfördes på 40- och 50-talet.
            </seg>
          </u>
          <note type="speaker" n="fb340945">
            Anf. 93 ELINA LINNA (v):
          </note>
          <u who="elina_linna_55caa4" xml:id="i-69eee48a47834da4-1" n="7d546386">
            <seg n="8b466c6e">
              Fru talman! Jag såg lite av inledningen av presskonferensen.
              Det fastnade i mitt huvud att socialministern tog upp kvaliteten
              inom psykiatrin. Och jag skrev upp något som sades som jag ska
              läsa upp här: Utmönstra metoder som faktiskt inte fungerar.
            </seg>
            <seg n="a39864d1">
              Det tycker jag är väldigt bra. Men det är också väldigt viktigt,
              när det gäller psykiatrin, att försöka införa metoder som fungerar
              och i bästa fall också botar.
            </seg>
            <seg n="caa269d8">
              Vi kan titta tillbaka på psykiatrin. Då kan vi inte jämföra med
              de andra framstegen som har gjorts inom hälso- och sjukvården.
              Den svenska psykiatrins historia och till och med psykiatrins
              historia globalt är en mörk historia, om vi jämför med annan hälso-
              och sjukvård.
            </seg>
            <seg n="e57cc0e5">
              Det finns fortfarande otroligt många människor som drabbas av
              psykisk ohälsa och som inte får behandling som fungerar. Den kanske
              inte ens lindrar symtomen.
            </seg>
            <seg n="2eff8a0d">
              Det handlar om att forska mer och satsa mer pengar. Fortfarande
              finns det attityder i samhället. När man drabbas av psykisk ohälsa
              får man inte alls samma resurser som man får om man drabbas av
              somatisk ohälsa. Det är olyckligt att det är så.
            </seg>
            <seg n="302d3929">
              Socialministern säger att han inte är beredd att göra någonting.
              Han hänvisar fortfarande till beslutet här i kammaren 1998. Det
              beklagar jag verkligen å de lobotomerades vägnar. Detta är nämligen
              personer som inte kommer att kräva något offentligt. De skriver
              inte artiklar. Många av dem skulle säkert ha förmågan att skriva,
              men det finns så mycket skam och skuld i att man har blivit lobotomerad
              en gång i världen att man inte vill offentliggöra den erfarenheten.
              Jag tycker att vi samhällsrepresentanter har en skuld till de
              här personerna, och det går att komma till rätta med den.
            </seg>
            <seg n="5c31c0a3">
              I Norge gjorde man på 90-talet en stor undersökning där man kunde
              kartlägga hur många personer som hade drabbats av lobotomi och
              vilka bieffekter som de människorna hade lidit av. Man beslutade
              också att ersätta de personerna.
            </seg>
            <seg n="961e6618">
              Åren går. Det är färre och färre i Sverige som lever kvar. Men
              jag hoppas verkligen att socialministern inte låter prestigen
              råda när det gäller att tidigare regeringar inte heller har gjort
              det. Nu har socialministern möjlighet att rätta till det övergrepp
              som de här människorna utsattes för. Vi har Statens beredning
              för medicinsk utvärdering. Vi har Socialstyrelsen som skulle kunna
              göra en utredning. Det handlar inte om stora summor, men för de
              personerna skulle det vara otroligt viktigt att få en ersättning
              för det här.
            </seg>
          </u>
          <note type="speaker" n="cccfb2c8">
            Anf. 94 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-761f81f0988f27c6-5" n="d7049799">
            <seg n="9458db4d">
              Fru talman! Det saknas verkligen inte arbetsuppgifter för den
              som vill vara med och förbättra psykiatrin, för det är en sektor
              som har varit satt på undantag under en lång följd av år. Säkert
              handlar en hel del om människosyn, föreställningen att det är
              några andra som drabbas av det här eller att det ska beläggas
              med skuld och skam på något sätt. Men sanningen är ju den och
              det vet vi båda här i kammaren att vem som helst av oss kan drabbas
              av psykisk ohälsa. Det om inte annat borde göra att vi verkar
              för att alla människor har tillgång till en väl fungerande vård.
            </seg>
            <seg n="5253b5cf">
              Elina Linna citerade vad jag sade på presskonferensen om att
              utmönstra metoder som inte fungerar. Psykiatrin har på något sätt,
              till skillnad från hälso- och sjukvården i övrigt, fått leva sitt
              eget liv. Det gör att det används en mängd olika metoder runt
              om i landet som inte är kartlagda eller där det finns någon samlad
              bild av vad som utförs eller vilka effekter det ger. Det gör att
              vi inte kan säga att vi har en hög kvalitet på den psykiatriska
              vården över landet eller att vi har en någorlunda jämn nivå på
              den psykiatriska vården över landet.
            </seg>
            <seg n="114ab0f8">
              Det är naturligtvis ett väldigt gott skäl för oss att som vi
              gör nu satsa rejält på utbildning av personal inom Landstings-Sverige
              men också på att förbättra kommunernas möjligheter att ta hand
              om personer som inte har ett boende eller som behöver ett särskilt
              boende för att klara sig i öppenvården. Det handlar om att man
              får en meningsfull sysselsättning som spelar en stor roll för
              möjligheten till rehabilitering. Vi sätter nu lite press på landstingen
              för att vi ska få bättre bidrag till insamlingen av kvalitetsindikatorer
              för att kunna göra bedömningar av hur psykiatrin fungerar.
            </seg>
            <seg n="99a47409">
              Det här ser jag som en av mina absolut viktigaste uppgifter,
              att på så kort tid som möjligt ta igen det som har förlorats under
              en lång följd av år. Vi talar om människor som inte har tillgång
              till de stora megafonerna eller de stora rubrikerna annat än när
              det inträffar något förfärligt. Det är något som är ytterligt
              dystert varje gång det inträffar, men de många människor som drabbas
              av psykisk sjukdom lider i sin ensamhet och i tysthet. De behöver
              lyftas fram och självfallet få en så god vård och omvårdnad som
              de någonsin kan få. Det ska vi försöka bidra till.
            </seg>
          </u>
          <note type="speaker" n="edb7685f">
            Anf. 95 ELINA LINNA (v):
          </note>
          <u who="elina_linna_55caa4" xml:id="i-69eee48a47834da4-2" n="7d546386">
            <seg n="1afc4582">
              Fru talman! I min interpellation tar jag upp generellt de äldre
              med psykisk ohälsa och speciellt dem med psykossymtom. Det kan
              handla om 80-åringar som har haft sjukdomen i 60 år. De har fått
              bieffekter på grund av sjukdomen eller på grund av behandlingar.
              Vi ska inte glömma det. Jag tycker att samhället har bidragit
              till att deras tillstånd har blivit sämre. Då är det de lobotomerade
              speciellt som jag tycker att staten har en skuld att ersätta.
            </seg>
            <seg n="79e6dc5a">
              När det gäller generellt de äldre med psykisk ohälsa glöms den
              gruppen lätt bort. Det finns studier som visar att 15 procent
              av alla äldre över 65 år någon gång har drabbats av depression.
              Det finns en undersökning som har gjorts bland 85-åringar. Där
              är det 4,7 procent som uppvisar psykotiska syndrom.
            </seg>
            <seg n="81f8b91d">
              Det är lätt att man inom hemtjänsten, inom äldreomsorgen, när
              en äldre beter sig på ett annorlunda sätt beskriver det som något
              som tillhör ålderdomen. Jag hoppas att satsningarna också handlar
              om klinisk forskning och forskning som förbättrar vården av de
              äldre med psykisk ohälsa.
            </seg>
          </u>
          <note type="speaker" n="970b582d">
            Anf. 96 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-761f81f0988f27c6-6" n="d7049799">
            <seg n="db445c2e">
              Fru talman! Det som Elina Linna tar upp i sitt sista inlägg här
              är väldigt viktiga frågor. Vi kommer nog att få se fler äldre
              i framtiden som lider av psykiska sjukdomar av olika slag. Det
              finns då stora behov av att vi förbereder oss för den situationen,
              inte minst när det gäller utbildning av personal som arbetar nära
              de äldre och som kan märka när saker och ting inträffar som gör
              att man behöver särskild hjälp. Det handlar om att upptäcka och
              naturligtvis också om att behandla det som inträffar.
            </seg>
            <seg n="e6ca3af0">
              Vi behöver en allmän kunskapshöjning inom hälsovården, inom sjukvården
              och inom åldringsvården i vårt land när det gäller de äldres situation.
              Det här är en väldigt stor utmaning. Precis som Elina Linna säger
              handlar det om att vi ligger i framkant när det gäller kunskap.
              Där spelar forskningen självklart en väldigt stor roll. Sittande
              regering har bestämt sig för en rejäl satsning på just klinisk
              forskning, där vi tycker att vi har tappat en del tidigare. Inte
              minst på äldreområdet finns det mycket ytterligare att göra.
            </seg>
            <seg n="4076a478">
              Vi är duktiga i Sverige på väldigt mycket när det gäller äldre,
              men det finns också brister. Vi har en bra grund att arbeta utifrån
              för att ligga i framkant när det gäller äldreomsorgen också fortsättningsvis
              om vi använder våra resurser på ett riktigt klokt sätt. I det
              sammanhanget finns det säkert all anledning att återkomma till
              en dialog mellan riksdag och regering framöver.
            </seg>
            <seg n="272cf805">
              Tack för frågan, Elina Linna! Vi lär få tillfälle att återkomma.
            </seg>
          </u>
          <note n="bb1bd93e">
            Överläggningen var härmed avslutad.
          </note>
          <note n="d0c89d62">
            13 § Svar på interpellation 2006/07:581 om en sammanhållen landsbygdspolitik
          </note>
          <note type="speaker" n="5dcaf56b">
            Anf. 97 Jordbruksminister ESKIL ERLANDSSON (c):
          </note>
          <u who="eskil_erlandsson_477821" xml:id="i-56c47f516b45bcc4-0" n="ae58acd7">
            <seg n="9e35bede">
              Fru talman! Ann-Kristine Johansson har frågat mig om jag är beredd
              att snarast lägga fram konkreta förslag med utgångspunkt i Landsbygdskommitténs
              betänkande för att lyfta fram landsbygdens möjligheter, vilka
              åtgärder jag ser som viktiga för att åstadkomma helhetssyn och
              samordning inom landsbygdspolitiken och slutligen vilka åtgärder
              jag anser behövs för att de gröna näringarna ska fortsätta att
              utvecklas i hela Sverige.
            </seg>
            <seg n="47ca5f6c">
              Den parlamentariskt sammansatta Landsbygdskommittén redovisade
              sitt slutbetänkande den 1 december 2006. Betänkandet har nyligen
              remissbehandlats. Inte mindre än 140 remissvar har kommit in från
              myndigheter och organisationer. De flesta svar är generellt positiva
              till det helhetsperspektiv på landsbygden som kommittén har anlagt.
              Samtidigt konstaterar många instanser att de förslag som lämnats
              ofta är allmänt hållna och att konsekvensanalyser och prioriteringar
              delvis saknas. Flera remissinstanser lyfter fram att landsbygdens
              utveckling är en del i hela samhällets utveckling och att sambanden
              och det ömsesidiga beroendet mellan landsbygd och stad inte får
              glömmas bort. En sammanfattande slutsats av vad remissinstanserna
              framfört är att kommittén presenterat relevanta idéer och förslag
              som bör vidareutvecklas och konkretiseras.
            </seg>
            <seg n="ebb37dc6">
              Landsbygdskommitténs betänkande liksom andra underlag från myndigheter
              och organisationer ger en bild av att den moderna landsbygden
              har resurser och förutsättningar som ger möjligheter till en positiv
              utveckling. Det är en uppfattning som jag delar. Samtidigt finns
              det hinder som måste undanröjas och problem som måste lösas. Det
              är ett arbete på lång sikt som berör många av politikens områden.
              Regeringen påbörjade strax efter att den tillträtt hösten 2006
              ett arbete för att förenkla vardagen för företagen genom ett brett
              upplagt regelförenklingsarbete. Inte minst alla mikro- och småföretag
              på landsbygden kommer att påverkas positivt av förenklade regler.
            </seg>
            <seg n="906a36d0">
              Det är regeringens ambition att stärka det svenska jordbrukets
              konkurrenskraft. Näringen ska ha likvärdiga konkurrensförhållanden
              i förhållande till jordbruket i övriga EU. Regeringen avser att
              i budgetpropositionen för 2008 återkomma med förslag om hur konkurrensförutsättningarna
              i näringen kan förbättras. Även skogspolitiken är viktig för de
              gröna näringarnas konkurrensförmåga.
            </seg>
            <seg n="665e8562">
              Efter att EU-kommissionen slutfört sin granskning av det nya
              landsbygdsprogrammet för perioden 20072013 har regeringen nyligen
              kunnat fatta de formella beslut som behövs för att programmet
              ska kunna genomföras. Programmet innehåller en rad instrument
              som kan förstärka landsbygdens möjligheter. I programmet finns
              åtgärder som bidrar till att förbättra konkurrenskraften och tillväxten
              i jord- och skogsbrukets inklusive rennäringens företag. Genom
              åtgärder för att miljöanpassa jordbruket och bevara det öppna
              landskapet och dess mångfald av växt- och djurarter förstärks
              landsbygdens attraktionskraft. Insatser för att utveckla ett diversifierat,
              effektivt och innovativt landsbygdsföretagande kommer att medverka
              till fler arbetstillfällen på landsbygden, inom de gröna näringarna,
              som utvecklar nya verksamheter, i turistföretag och i andra mikroföretag.
              Genomförandet av programmet förutsätter lokalt engagemang samt
              bred lokal och regional medverkan och förankring.
            </seg>
            <seg n="83f0fa41">
              Redan av regeringsförklaringen framgick att regeringen har för
              avsikt att utarbeta en nationell strategi för att stärka utvecklingskraften
              på landsbygden. Det är ett arbete som har påbörjats och som bland
              annat utgår ifrån Landsbygdskommitténs betänkande och de synpunkter
              som remissinstanserna har lämnat. Avsikten är att strategin ska
              presenteras under 2008. Det finns en viktig koppling till arbetet
              med regelförenkling och de åtgärder och metoder för helhetssyn
              och samordning som redan finns inom ramen för landsbygdsprogrammet,
              de regionala utvecklingsprogrammen, strukturfondsprogrammen och
              programmet för fiskerinäringen.
            </seg>
          </u>
          <note type="speaker" n="cdd551bb">
            Anf. 98 ANN-KRISTINE JOHANSSON (s):
          </note>
          <u who="ann-kristine_johansson_4b4037" xml:id="i-c62c8743eefb4dca-0" n="f2d41a76">
            <seg n="c9778c2c">
              Fru talman! Jag har ställt tre frågor i interpellationen och
              hade förväntat mig mer av svaret.
            </seg>
            <seg n="9f537eb8">
              Alla som på något sätt är knutna till landsbygden väntar med
              iver på konkreta förslag som visar att regeringen tar landsbygden
              på allvar. Det visar inte minst alla svar som har kommit in på
              Landsbygdskommitténs förslag.
            </seg>
            <seg n="b3f56d88">
              Jag tar också upp rural proofing , den så kallade landsbygdssäkringen,
              i min interpellation. Om den hade funnits i dag är det ett antal
              beslut som regeringen har fattat som jag tror att ni hade fått
              fundera på.
            </seg>
            <seg n="4286aa92">
              Den förda politiken är djupt orättvis. Den ökar klyftorna mellan
              människor, mellan dem som har jobb och dem som inte har jobb.
              Den ökar också klyftorna mellan stad och land.
            </seg>
            <seg n="201578a0">
              Landsbygden avlövas på service genom att man försvagar arbetsförmedlingen
              i små kommuner och koncentrerar personalen till några få orter.
              Försäkringskassan och Skatteverket kommer att dra ned på sin personal
              i flera landsbygdskommuner. Vi har postlådeupproret i Årböle,
              där man får åka två mil för att hämta sin post. Det visar på frustrationen
              bland människor på landsbygden.
            </seg>
            <seg n="67e2107f">
              Ni förändrar a-kassan, vilket kommer att göra det svårare att
              vara mångsysslare och att vara säsongsanställd. Min egen yrkeskår,
              lantarbetarna, kommer att drabbas genom att förändringar av säsongsanställningar
              kommer att göra det svårare för lantbruksföretagare att få tag
              på arbetskraft.
            </seg>
            <seg n="11d1729d">
              Ni tar bort rabatten på de sociala avgifterna för småföretagare.
              Det har känts för den gröna näringen.
            </seg>
            <seg n="277ba84a">
              Ni vrider lite på det kommunala skatteutjämningssystemet, vilket
              gör att landsbygdskommunerna får mindre pengar.
            </seg>
            <seg n="0ebefae4">
              Borttagandet av fastighetsskatten gör att villaägare i Danderyd
              och Täby får mycket mer pengar i plånboken, vilket till exempel
              människor i Torsby kommun får vara med och betala genom en höjd
              reavinstskatt.
            </seg>
            <seg n="372a104a">
              När det gäller infrastrukturen väntar landsbygdsbefolkningen
              på åtgärder. I stället talar ni mer om PPP-lösningar. Hur hjälper
              det de utsatta vägarna på landsbygden?
            </seg>
            <seg n="f34f4069">
              När kommer de utlovade regelförenklingarna för den gröna näringen,
              och varför, Eskil Erlandsson, har du backat från ursprungsmärkningen?
            </seg>
            <seg n="ecb244f7">
              Det finns många frågor som jag vill ställa till jordbruksminister
              Erlandsson och som egentligen kräver en längre debatt. Denna interpellation
              är en början på att jag kommer att efterlysa konkreta åtgärder
              till dess att de kommer eller om landsbygdspolitiken kommer att
              fortsätta att lysa med sin frånvaro i regeringens politik.
            </seg>
            <seg n="7541d009">
              Det behövs konkreta förslag nu. Svensk ekonomi går på högvarv,
              och det syns på landsbygden. Ta vara på det, och genomför förslagen
              från Landsbygdskommitténs betänkande!
            </seg>
            <seg n="6e569fa7">
              Några förslag kan vara att man stöttar kreditgarantiföreningarna,
              att man genomför Bostadskreditnämndens förslag om att stödja bostadsbyggande
              på landsbygden och att man ser den lokala nivåns grundläggande
              betydelse för lokal utveckling som måste få möjlighet till inflytande
              i utvecklingsprocesserna och möjlighet att delta i dem.
            </seg>
            <seg n="a0cffb3e">
              Driv på byggandet av bredband som är en grundförutsättning för
              att driva företag på landsbygden och för att få unga att stanna
              kvar! Detta är en fråga som jag ständigt möter när jag träffar
              folk på landsbygden.
            </seg>
            <seg n="4ecca974">
              Livsvillkoren på landsbygden kräver nya och okonventionella lösningar
              för en fungerande vardag. Stötta alla goda idéer!
            </seg>
            <seg n="418bd3e5">
              Något av det allra viktigaste på nationell nivå är samordning
              av de statliga servicegivande myndigheterna. Det måste ske genom
              tydlighet i regleringsbrev och ägardirektiv.
            </seg>
            <seg n="dbd9acf2">
              Det behövs också en ökad satsning på forskning. Sverige behöver
              lyfta sig när det gäller just landsbygdsforskningen, bland annat
              ämnesövergripande forskning.
            </seg>
            <seg n="f788cc9c">
              När kommer de konkreta förslagen, Eskil Erlandsson? En helhetssyn
              kan inte åstadkommas med enbart ord. Det krävs en fast och genomtänkt
              beslutsstruktur på alla nivåer.
            </seg>
            <seg n="a3d40637">
              Kan Eskil Erlandsson tänka sig någon form av permanent samordningsgrupp
              för departementen för att just skapa denna helhetssyn och samordning?
              Det finns goda exempel runt om i vår omvärld just i fråga om detta.
            </seg>
          </u>
          <note type="speaker" n="beb2ae3c">
            Anf. 99 PATRIK BJÖRCK (s):
          </note>
          <u who="patrik_bjorck_b56219" xml:id="i-96e62dbf59081e48-0" n="992ae2b6">
            <seg n="bbb4237c">
              Fru talman! En sammanhållen landsbygdspolitik är rubriken på
              denna interpellation. Ann-Kristine Johansson tog upp ett antal
              konkreta exempel på vad en sådan skulle kunna handla om.
            </seg>
            <seg n="fe3ccc93">
              Jag tänkte lite mer utförligt än Ann-Kristine Johansson peka
              på några punkter där vi ser att regeringen för en politik som
              är destruktiv och som går stick i stäv mot landsbygdspolitiken
              och som alltså motverkar den.
            </seg>
            <seg n="9daff91c">
              Sverige är ett stort och avlångt land. Många bor utanför storstadsområdena.
              Och det finns i dag en ökande oro ute i landet över regeringens
              politik. Jag skulle vilja säga så mycket som att det finns många
              som känner förtvivlan över regeringens politik. Det handlar inte
              bara om socialdemokrater utan om vanligt folk ute på landsbygden,
              LRF, jordbrukarnas organisation, småföretagarna och deras organisationer
              som känner förtvivlan över regeringens politik. Och på punkt efter
              punkt ser vi denna politik öka klyftorna i samhället. Resurser
              förs från män till kvinnor, från fattiga till rika och från land
              till stad.
            </seg>
            <seg n="c4be3995">
              Ann-Kristine Johansson nämnde försämringarna i a-kassan. Jag
              kan nämna borttagandet av de gröna jobben som en arbetsmarknadspolitisk
              åtgärd, borttagandet av fastighetsskatten och förmögenhetsskatten
              som för över pengar från land till stad och införandet av skatt
              på trafikförsäkringspremie.
            </seg>
            <seg n="e70f4755">
              Här ska jag citera vad LRF säger i sitt remissvar med anledning
              av förslaget från regeringen.
            </seg>
            <seg n="c8f23ff0">
              LRF anför att det svenska jordbrukets konkurrenskraft försämras
              genom införandet av skatten. Särskilt som skatten, förutom traktorer,
              även träffar andra fordon i lantbruket såsom lastmaskiner och
              lätta lastbilar. Boende på landsbygden har i större utsträckning
              än andra fler än ett fordon och kör dessutom i genomsnitt längre
              sträckor. Detta leder till att landsbygdsbefolkningen drabbas
              hårdare än den övriga befolkningen av den föreslagna skatten.
            </seg>
            <seg n="c8a15fca">
              Här kan man på punkt efter punkt se hur den politik som regeringen
              för går emot landsbygden och går emot alla vackra intentioner
              som finns i den politiskt sammansatta utredningen. Alla dessa
              förslag som omfördelar från land till stad omöjliggör devisen
              att hela Sverige ska leva.
            </seg>
            <seg n="e6eba20c">
              Vi upplever i dag inte att det finns någon i regeringen som tar
              ett ansvar för alla dessa grupper. Det fanns en gång ett bondeförbund,
              som blev ett centerparti, som blev vad då? Det blev i alla fall
              inte landsbygdens företrädare i regeringen eller i den här riksdagen.
              Det blev i alla fall inte ett parti som slåss för vanligt folk,
              anställda eller småföretagare på landsbygden.
            </seg>
            <seg n="6c0e2ea2">
              Många är förtvivlade över regeringens politik. Vad har jordbruksministern
              att säga till alla dessa förtvivlade?
            </seg>
          </u>
          <note type="speaker" n="4c083172">
            Anf. 100 Jordbruksminister ESKIL ERLANDSSON (c):
          </note>
          <u who="eskil_erlandsson_477821" xml:id="i-56c47f516b45bcc4-1" n="ae58acd7">
            <seg n="a5ab0a91">
              Fru talman! Till att börja med vill jag tacka för interpellationen.
              Precis som jag sade i mitt svar tycker jag att den här frågeställningen
              inte bara är intressant utan också viktig för en oerhört stor
              del av vårt land och för alla de människor som bor i denna stora
              del av vårt land som utgörs av landsbygd.
            </seg>
            <seg n="9dc4e311">
              Men jag blev besviken när jag lyssnade på kommentarerna från
              interpellanten och den andra deltagande talaren därför att kommentarerna
              närmast är ämnade för en allmänpolitisk debatt. Jag tycker att
              de frågor som radades upp i det första inlägget här ska användas
              just i en allmänpolitisk debatt.
            </seg>
            <seg n="fc378a31">
              Låt mig ändå med anledning av de här allmänna kommentarerna,
              som jag inte tycker direkt hör samman med frågorna, säga att regeringens
              ambition är att bryta många av de offentliga monopol som finns
              till exempel på arbetsförmedlingsområdet. Både jag och regeringen
              är alldeles övertygade om att det kommer att leda till att fler
              får en chans till inträde på arbetsmarknaden för att alltså ta
              arbetsförmedlingen som ett exempel.
            </seg>
            <seg n="74fb45f6">
              Jag är alldeles övertygad om att fackföreningar, organisationer
              av skilda slag och också privata företag är väl lämpade att förmedla
              arbeten så att fler människor kommer i arbete och därmed kan bidra
              till det gemensamma i vårt samhälle.
            </seg>
            <seg n="b5ab8bcf">
              Låt mig också konstatera att den nuvarande regeringen i dag har
              verkat i åtta månader och två veckor. Den regering som interpellanten
              företrädde hade tolv år på sig att genomföra det som nu efterlyses
              i interpellationen.
            </seg>
            <seg n="f07458b2">
              Själv deltog jag i den så kallade regionalpolitiska utredningen
              i slutet av 90-talet där vi verkligen lade fram ett antal konkreta
              förslag, i motsats till hur det är med det betänkande som nu debatteras.
            </seg>
            <seg n="eae42eef">
              Vad blev det av de förslagen? Intet! Ändå hade ni ett halvt decennium
              på er för att genomföra de konkreta förslag som lades fram av
              en enig kommitté den gången i slutet av 90-talet.
            </seg>
            <seg n="23ce396e">
              Jag vill också säga att vi inom regeringen har ett utvecklat
              samarbete mellan departementen för att lösa de problem som måste
              lösas tillsammans. Vi har ett nära samarbete, i det här fallet
              till exempel med Näringsdepartementet som handhar både allmänna
              företagsfrågor och frågor om infrastrukturen.
            </seg>
            <seg n="4535b979">
              Vi har också tillsatt ett antal statssekreterargrupper som har
              i uppgift att se till att vi får ett helhetsperspektiv för att
              på så sätt få fram den strategi som vi har för avsikt att ta fram.
            </seg>
            <seg n="f163c04a">
              Låt mig slutligen, fru talman, återigen få upplysa om att vi
              redan i regeringsförklaringen talade om vår ambition, nämligen
              att vi ska ta fram en strategi för landsbygdens utveckling. Jag
              hoppas att vi kan göra det i brett samförstånd i denna kammare,
              för jag tror att saken tjänar på det.
            </seg>
          </u>
          <note type="speaker" n="842022b4">
            Anf. 101 ANN-KRISTINE JOHANSSON (s):
          </note>
          <u who="ann-kristine_johansson_4b4037" xml:id="i-c62c8743eefb4dca-1" n="f2d41a76">
            <seg n="cf45bf8e">
              Fru talman! Också jag tror att vi kan få en bred samsyn kring
              utvecklingen av landsbygden, precis som Eskil Erlandsson avslutade
              sitt senaste inlägg med att säga.
            </seg>
            <seg n="4c6cf12e">
              Samtidigt fick jag kritik för det breda perspektivet. Men det
              är ju det som landsbygdspolitik handlar om. Det gäller många olika
              politikområden när vi pratar om landsbygden.
            </seg>
            <seg n="643df014">
              Jag kan vara självkritisk och kritisk mot mitt eget parti. Under
              mina 13 år i riksdagen har jag jobbat med landsbygdsfrågor. Förra
              mandatperioden jobbade vi med landsbygdsprogrammet. Vi tillsatte
              Landsbygdskommittén där jag själv ingick, så det hände ändå saker
              när vi var i regeringsställning.
            </seg>
            <seg n="6f252d0a">
              Jag kan också lite grann komma in på den gröna näringen. Kärnan
              i utvecklingen på landsbygden finns hos det enskilda företagandet
              och hos de boende. Här har den gröna näringen en enorm och tydlig
              potential, och här behövs det konkreta förslag.
            </seg>
            <seg n="214ef45d">
              På landsbygden finns en betydande del av Sveriges framtid med
              fler jobb och en långsiktigt hållbar utveckling. Det skapar en
              levande landsbygd och utgör ofta ryggraden i utvecklingen på landsbygden.
              Utan kreativa och duktiga lantbrukare mår landsbygden inte bra,
              inte heller staden.
            </seg>
            <seg n="3a63d933">
              Vad Eskil Erlandsson säger i sitt svar till mig är just att stad
              och land hänger ihop; man måste se stad och land tillsammans.
            </seg>
            <seg n="d243e589">
              Jag vill fråga ministern: Hur ser du på detta med vad vi ska
              använda den svenska jorden till? Ser du den ökade efterfrågan
              på bioenergi från jordbruket som ett problem detta samtidigt som
              vi pratar om närproducerade livsmedel, om att vi inte ska transportera
              maten långa sträckor? Och hur ser du på klimatmärkning av livsmedel?
            </seg>
            <seg n="b320a78b">
              Klimatförändringar påverkar jordbruket och skogen både positivt
              och negativt. Ökad kunskap behövs, inte minst när det gäller sorter,
              skadebekämpning och ökad användning av konstgödsel. Inte minst
              gäller det också omvärldsutvecklingen och hur den påverkar vårt
              jord- och skogsbruk. Hur ska vi dra nytta av det förändrade klimatet
              med tanke på vår gröna näring?
            </seg>
            <seg n="172742af">
              Jag blev mycket förvånad över ministerns utspel för någon vecka
              sedan om en avreglering av jordbrukspolitiken. Kanske kan vi få
              ett litet klargörande om vad du tycker. Sedan i höstas efterlyser
              jag en diskussion om just den långsiktiga jordbrukspolitiken.
            </seg>
            <seg n="c024a20f">
              Sedan har ni tillsatt en arbetsgrupp för hälsokontroll där jag
              ingick. Vi hade där det kortare perspektivet. Om den inriktningen
              är vi helt överens. Men jag efterlyser en politisk diskussion
              om långsiktigheten och skulle vilja se en parlamentarisk utredning
              liknande Komicap i mitten av 90-talet en utredning som den socialdemokratiska
              regeringen tillsatte och där vi diskuterade och satte ned foten
              för den svenska linjen.
            </seg>
            <seg n="701dce12">
              Jordbruket och den gröna näringen är alldeles för viktiga för
              Sverige för att sådant här ska hastas fram. Det krävs ödmjukhet,
              eftertanke och öppenhet för framtiden med allt vad den innebär
              i form av klimatförändringar och ändrade spelregler.
            </seg>
            <seg n="13f2c500">
              Tillsammans med näringarna och övriga, både konsumenter och miljöorganisationer,
              måste vi få fram en svensk syn på den framtida jordbrukspolitiken
              med allt det nya som forskning och utredning pekar på.
            </seg>
            <seg n="9187e2be">
              Jordbrukspolitiken handlar om både det lokala och det globala.
              Det krävs en sammanvägning.
            </seg>
            <seg n="433ba3cb">
              Hur har ministern tänkt hantera framtidsfrågorna inom de gröna
              näringarna? Kommer alla politiska partierna att få vara med och
              diskutera, och kommer naturvården och konsumenterna att få ett
              ökat inflytande?
            </seg>
            <seg n="4b71e18e">
              Landsbygdsprogrammet är jättebra. Jag ser fram emot att följa
              vad som händer på den svenska landsbygden med de här ökade resurserna.
              Men jag ser också problem. Dessa pengar ska ju räcka till allt
              som landsbygden behöver. Det krävs samordning och en helhetssyn,
              precis som Eskil Erlandsson säger i sitt svar. Men hur kan det
              åstadkommas? Kan ministern hjälpa till med att skicka signaler
              till regionerna om att man måste se helheten? Det gäller då strukturfonder,
              landsbygdsprogrammet och andra utvecklingspengar som finns.
            </seg>
            <seg n="606ea50a">
              En sista fundering gäller följande: Ser ministern någon oro när
              det gäller vad EU kommer att säga och tycka om LFA-områdena? I
              Sverige är ju gränserna dragna för de områden som vi tycker är
              speciellt utsatta. Kommer det här att förändras?
            </seg>
          </u>
          <note type="speaker" n="aaee4e02">
            Anf. 102 PATRIK BJÖRCK (s):
          </note>
          <u who="patrik_bjorck_b56219" xml:id="i-96e62dbf59081e48-1" n="992ae2b6">
            <seg n="ae181e2b">
              Fru talman! Jordbruksministern säger att han inte vill ha en
              allmänpolitisk debatt. Jag får då peka på jordbruksministerns
              svar på interpellationen där det konstateras att landsbygdens
              utveckling är en del i hela samhällets utveckling och att sambanden
              och det ömsesidiga beroendet inte får glömmas.
            </seg>
            <seg n="50f66e9a">
              Lite längre ned i svaret står det: Det är ett arbete på lång
              sikt som berör många av politikens områden. Det jag tyckte att
              det var viktigt att visa på är just hur man på punkt efter punkt
              tar beslut som får motsatt verkan på en mängd olika politikområden
              inom skattepolitiken, arbetsmarknadspolitiken och så vidare.
            </seg>
            <seg n="04309a4c">
              Sedan säger jordbruksministern att regeringen har haft för kort
              tid på sig. Ja, det är väl det som är problemet. Under denna korta
              tid har regeringen lyckats lägga fram en massa förslag som gjort
              en mängd grupper i samhället förtvivlade, bland annat småföretagare,
              lantbrukare och landsbygdsbefolkning. På den här korta tiden har
              man alltså lyckats med det.
            </seg>
            <seg n="f6230a0e">
              Jordbruksministern är besviken över hur replikskiften går, och
              det må vara hänt. Det finns de som är förtvivlade över regeringens
              politik alltså ett starkare ord än besviken. En av dem är den
              tidigare centerpartistiske ministern Börje Hörnlund som upplever
              att regeringen är blind och okänslig för hur verkligheten ser
              ut utanför Helsingforssregionen och som säger att helhetsbilden
              av regeringens politik har blivit skev genom att man i avgörande
              skeden och i större sammanhang visat ringa intresse för det som
              rör vanligt folk och Landsorts-Sverige. Det är många som är förtvivlade
              över regeringens politik, bland annat före detta centerpartistiska
              ministrar och en stor del av Landsorts-Sverige, småföretagarna
              och lantbrukarnas organisationer.
            </seg>
          </u>
          <note type="speaker" n="41a7be6a">
            Anf. 103 Jordbruksminister ESKIL ERLANDSSON (c):
          </note>
          <u who="eskil_erlandsson_477821" xml:id="i-56c47f516b45bcc4-2" n="ae58acd7">
            <seg n="b1cd4edd">
              Fru talman! Regeringen är ingalunda overksam på det här området.
              Ett arbete med att ta fram en nationell strategi för att stärka
              utvecklingskraften på landsbygden pågår, som jag nämnt flera gånger.
              Det är ett arbete som kräver samordning på nationell nivå och
              som berör många departement. Detta arbete är alltså gjort, och
              samordningen har vi tagit tag i så att ingenting faller mellan
              stolarna.
            </seg>
            <seg n="956e1289">
              Låt mig konstatera att regeringen sedan den tillträdde i höstas
              har fullföljt arbetet med att få ett nytt sjuårigt landsbygdsprogram
              på plats och lagt grunden för att genomförandet av programmet
              ska ge ett bra resultat. Då är det viktigt att vi har en god förankring
              i byalag, kommuner, län, regioner och annat vad det nu kan vara
              för någonting. Det är också viktigt med ett gott samarbete mellan
              olika regioner och myndigheter och mellan näringsliv och offentlighet.
              Detta har vi också sett till har kommit till stånd.
            </seg>
            <seg n="d81a3fd2">
              Landsbygdsprogrammet innehåller många av de verktyg och resurser
              som rätt utnyttjade kan skapa nya möjligheter för den svenska
              landsbygden. De delvis nya samarbetsformer som nu prövas inom
              ramen för det nya landsbygdsprogrammet tycker jag tillför energi
              och kompetens som stärker möjligheterna både att få ett positivt
              utfall av programmet och framför allt att få en helhetssyn och
              ett samarbete för att främja landsbygdens utveckling.
            </seg>
            <seg n="4fd92ba2">
              Jag går så över till jordbruket. I regeringsförklaringen anges
              att Sverige ska tillhöra kärnan i Europasamarbetet. Som ett led
              i detta har vi aktiverat oss på ett sätt som den tidigare regeringen
              enligt min uppfattning inte gjorde. Vi har gjort det genom att
              säga oss själva att vi ska göra tidigare inspel i olika och alla
              sammanhang. Just nu har vi tagit tag i den pågående översynen
              av jordbrukspolitiken, den så kallade hälsokontrollen. Vad är
              det vi har gjort? Jo, vi har sagt oss att vi ska föra omfattande
              diskussioner med riksdagens samtliga partier, med näringen, med
              miljöorganisationer, med konsumentorganisationer, ja, med snart
              sagt alla som berörs.
            </seg>
            <seg n="dba3e6a4">
              Då är det min uppfattning enligt den information jag har fått
              att det råder en bred konsensus kring vad det är för någonting
              som vi ska föra fram i det här arbetet. Det är jag glad över,
              för det stärker ytterligare den svenska argumenteringen. Vad är
              det som vi framför? Jo, vi framför att vi tycker att exportbidragen
              ska bort. Varför är det så viktigt? Ja, det påverkar faktiskt
              utvecklingen i tredje världen. Apropå helhetssyn är det viktigt
              att ta hänsyn och se till att tredje världen har möjlighet att
              utveckla sig.
            </seg>
            <seg n="23433766">
              Vi säger att interventionsstöden bör bort. Vi säger att vi bör
              komma bort från de kvotsystem som vi har på skilda områden. Vi
              bör fortsätta processen med frikoppling av de stödsystem som finns.
              Framför allt är det viktigt att i sammanhanget påpeka att vi framhäver,
              med stark ton, att vi måste fortsätta att förenkla så att det
              blir möjligt att driva framgångsrika lantbruksföretag i hela unionen.
            </seg>
          </u>
          <note type="speaker" n="e81a871c">
            Anf. 104 ANN-KRISTINE JOHANSSON (s):
          </note>
          <u who="ann-kristine_johansson_4b4037" xml:id="i-c62c8743eefb4dca-2" n="f2d41a76">
            <seg n="79694705">
              Fru talman! Jag håller med Eskil Erlandsson. Det är viktigt att
              se över jordbrukspolitiken och fundera på hur den ska ut. Om det
              korta perspektivet är vi helt överens. Jag tror att vi också är
              överens om långsiktigheten. Men jordbrukspolitiken måste långsiktigt
              förändras. Hur och i vilken inriktning kräver eftertanke. Där
              skulle jag vilja att man kunde få till stånd en bred parlamentarisk
              utredning som startar i höst och som jobbar inför 2014 och framåt
              med hur den ska se ut.
            </seg>
            <seg n="46c434e8">
              Landsbygdsprogrammet är jättebra. Det tog den förra regeringen
              fram, och ni har fortsatt med det. Det är jag glad över, för jag
              tror att det ger nya resurser till landsbygden som kommer att
              hjälpa mycket.
            </seg>
            <seg n="a5cc988e">
              Kan ministern ge signaler nedåt i systemet som säger att man
              måste se helheten och väga in alla olika utvecklingsprogram och
              inte bara säga att landsbygdsprogrammet är det som gäller för
              landsbygden?
            </seg>
            <seg n="90550ffc">
              Till sist, när det gäller landsbygdspolitiken över huvud taget,
              krävs det en politik som samordnar med en helhetssyn på national,
              regional, kommunal och lokal nivå. Då behövs både djup och bredd.
              Jag tror att Eskil Erlandsson och jag är helt överens som att
              landsbygden är viktig för hela Sverige. Men det räcker inte. Vi
              behöver konkreta åtgärder. Jag ser fram emot fortsatta debatter
              under hösten och nästa år med Eskil Erlandsson, för landsbygden
              är så viktig.
            </seg>
            <seg n="100d07f5">
              Är ministern beredd att tillsätta en parlamentarisk utredning
              för att se på helheten inom jordbrukspolitiken?
            </seg>
          </u>
          <note type="speaker" n="0136ced3">
            Anf. 105 Jordbruksminister ESKIL ERLANDSSON (c):
          </note>
          <u who="eskil_erlandsson_477821" xml:id="i-56c47f516b45bcc4-3" n="ae58acd7">
            <seg n="fb708e60">
              Fru talman! Låt mig åter tacka för den här debatten och säga
              att jag välkomnar ytterligare debatter och diskussioner med Ann-Kristine
              Johansson och andra som är intresserade av landsbygdens utveckling,
              för jag tycker att det är viktigt. Jag tycker att det är viktigt
              att vi hjälps åt när det gäller viktigheten av att utveckla alla
              delar av vårt land.
            </seg>
            <seg n="88110fd1">
              När det gäller jordbrukspolitiken har vi nu att ta tag i den
              så kallade hälsokontrollen. Förmodligen kommer den processen att
              avslutas någon gång runt årsskiftet 2008/09. Därefter ska vi diskutera
              hur vi ska förhålla oss och vad vi ska göra inför den ytterligare
              översyn med förändring som blir nödvändig när programperioden
              är slut 2013. Låt oss återkomma till frågan när vi ska ta itu
              med frågan på allvar. Min bedömning är att det blir under 2009.
            </seg>
            <seg n="9b94c69f">
              Vad beträffar landsbygdsprogrammet vill jag avslutningsvis säga
              att vi har gjort ett antal som jag tycker väsentliga förändringar
              i det programförslag som förelåg när denna regering tillträdde.
              Förändringen innebär i korta ordalag att vi låter människor på
              så låg nivå som möjligt bestämma. Utifrån mitt sätt att se är
              det människor på markplanet, nära verksamheten, som vet bäst hur
              pengar och andra resurser kan användas på ett förnuftigt sätt
              till gagn för en allmän utveckling av den svenska landsbygden.
            </seg>
            <seg n="8e738e3a">
              Allra sist tackar jag, fru talman, för den här säsongen. Kammarens
              ledamöter, inklusive interpellanten, och tjänstemän tillönskas
              en glad och trevlig sommar.
            </seg>
          </u>
          <note n="3f17ec85">
            (ANN-KRISTINE JOHANSSON (s): Det får jag också säga.)
          </note>
          <note n="bb1bd93e">
            Överläggningen var härmed avslutad.
          </note>
          <note n="af355d37">
            14 § Bordläggning
          </note>
          <note n="6cd36367">
            Anmäldes och bordlades
          </note>
          <note n="70b9d2a1">
            15 § Anmälan om frågor för skriftliga svar
          </note>
          <note n="328b524e">
            Anmäldes att följande frågor för skriftliga svar framställts
          </note>
          <note n="3b8fcedf">
            den 15 juni
          </note>
          <note n="604aff87">
            Christer Engelhardt
          </note>
          <note n="ef5d46ff">
            Ulf Nilsson
          </note>
          <note n="ce0e2de6">
            Michael Hagberg
          </note>
          <note n="4cd1dcbb">
            Lars Tysklind
          </note>
          <note n="2cf3a6cf">
            Louise Malmström
          </note>
          <note n="f137b913">
            Christer Winbäck
          </note>
          <note n="7856be28">
            Veronica Palm
          </note>
          <note n="b6056918">
            Siv Holma
          </note>
          <note n="9f2bbd86">
            Désirée Liljevall
          </note>
          <note n="9c72db24">
            Phia Andersson
          </note>
          <note n="81d6da70">
            Christina Axelsson
          </note>
          <note n="2cf3a6cf">
            Louise Malmström
          </note>
          <note n="aab9f7ae">
            Frågorna redovisas i bilaga som fogats till riksdagens snabbprotokoll
            tisdagen den 19 juni.
          </note>
          <note n="b441ba10">
            16 § Kammaren åtskildes kl. 14.29.
          </note>
          <note n="fd6c0b33">
            Förhandlingarna leddes
          </note>
          <note n="33669176">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
