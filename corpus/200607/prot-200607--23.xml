<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--23</head>
          <docDate when="2006-11-17">2006-11-17</docDate>
        </div>
      </front>
      <body>
        <div>
          <note n="5576f08d">
            ﻿
          </note>
          <note n="8040848d">
            Riksdagens protokoll
          </note>
          <note n="35db6acd">
            2006/07:23
          </note>
          <note type="date" n="d347fef3">
            Fredagen den 17 november
          </note>
          <note n="a3d0f595">
            Kl. 09:00 - 12:25
          </note>
          <note n="77ce6def">
            1 § Ledighet
          </note>
          <note n="db08f397">
            Förste vice talmannen meddelade att Anna Kinberg Batra (m) ansökt
            om föräldraledighet under tiden den 17 november 200613 april 2007.
          </note>
          <note n="8360e26e">
            Kammaren biföll denna ansökan.
          </note>
          <note n="360322b5">
            Förste vice talmannen anmälde att Göran Thingwall (m) inträtt
            som ersättare för Anna Kinberg Batra.
          </note>
          <note n="c89d0aa3">
            2 § Anmälan om val av ordförande i utrikesutskottet
          </note>
          <note n="4044d41b">
            Förste vice talmannen anmälde att Göran Lennmarker (m) utsetts
            till ordförande i utrikesutskottet från och med den 16 november.
          </note>
          <note n="39b0fac6">
            3 § Meddelande om allmän debattimme
          </note>
          <note n="9efa0ba9">
            Förste vice talmannen meddelade att information om den allmänna
            debattimmen onsdagen den 29 november kl. 9.00 (ca 9.15 om plenum
            inletts med votering) delats ut till kammarens ledamöter.
          </note>
          <note n="0c4b271d">
            4 § Anmälan om fördröjda svar på interpellationer
          </note>
          <note n="d4be13ec">
            Till riksdagen hade inkommit följande skrivelser:
          </note>
          <note n="fd887ee7">
            Interpellation 2006/07:56
          </note>
          <note n="341e9af8">
            Interpellation 2006/07:56 Vd-bonus i statliga bolag
          </note>
          <note n="ee42667c">
            Interpellationen kommer att besvaras tisdagen den 28 november
            2006.
          </note>
          <note n="2f50ae05">
            Skälet till dröjsmålet är tjänsteresor utomlands.
          </note>
          <note n="fcc60d62">
            Dag Ekman
          </note>
          <note n="9e170124">
            Interpellation 2006/07:66
          </note>
          <note n="ba6697f5">
            Interpellation 2006/07:66 Ökade kostnader med anledning av höjd
            a-kasseavgift
          </note>
          <note n="935529cf">
            Interpellationen kommer att besvaras torsdagen den 30 november
            2006.
          </note>
          <note n="0976ce68">
            Skälet till dröjsmålet är andra redan inplanerade åtaganden.
          </note>
          <note n="fcc60d62">
            Dag Ekman
          </note>
          <note n="3c6578df">
            5 § Svar på interpellation 2006/07:45 om elpriser för basindustrin
          </note>
          <note type="speaker" n="c728a876">
            Anf. 1 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-f4801df389ea8e64-0" n="cc8b785a">
            <seg n="dc8e9f3d">
              Herr talman! Jasenko Omanovic har frågat mig vad jag avser att
              göra för att hålla nere elpriserna för basindustrin för att undvika
              en nedläggning av Utansjö bruk inom Rottneroskoncernen.
            </seg>
            <seg n="daee7f9d">
              Jag vill inleda med att kommentera de förutsättningar som råder
              på den nordiska elmarknaden, både på kort och på lång sikt. Höstens
              höga elpriser och variationer speglar i hög grad den besvärliga
              elförsörjningssituation vi upplevt. De höga priserna är en konsekvens
              av en stor brist på vatten i svenska magasin samt att flera kärnkraftverk
              har varit avstängda under en längre tid. När efterfrågan i Sverige
              och andra länder är större än det tillgängliga utbudet är det,
              precis som på alla marknader, naturligt att priset går upp. Norden
              har varit tvungen att importera dyrare fossilbaserad el för att
              klara våra egna behov. Bedömningen är att elpriset kommer att
              gå ned i takt med att fyllnadsgraden i magasinen normaliseras
              och att kärnkraftverken åter är i drift. På en väl fungerande
              marknad kommer elpriserna att variera över tiden och med förutsättningarna
              i omvärlden, till exempel tillgången på vatten.
            </seg>
            <seg n="a85992b4">
              Vidare har elpriset långsiktigt påverkats av systemet för handel
              med utsläppsrätter, som införts inom EU för att minska utsläppen
              av klimatpåverkande gaser. En stor del av Europas elproduktion
              sker i kolkondenskraftverk. Sådana kraftverk kan bara nyttiggöra
              en mindre del av energiinnehållet i bränslet, vilket gör att koldioxidkostnaden
              slår igenom kraftigt på elpriset. Den nordiska elmarknaden är
              sammankopplad med den europeiska, vilket medför att Norden påverkas
              av den utveckling och av de priser som råder där. I takt med att
              överföringskapaciteten ökar mellan länderna kommer prisskillnaderna
              på el i olika delar av Europa att minska samt prisvariationerna
              över tid beroende på till exempel vattentillgång att minska. Detta
              är en fundamental skillnad jämfört med den historiska situation
              då elmarknaden var nationellt begränsad till enbart Sverige eller
              Norden. Det är ingen idé att försöka blunda för att det nödvändiga
              arbetet med att möta hoten om globala klimatförändringar kommer
              att leda till att det europeiska och svenska elpriset under lång
              tid framöver kommer att ligga på högre nivåer än vi historiskt
              sett har vant oss vid i Sverige. Men det ger samtidigt intressanta
              exportmöjligheter för svensk hållbar teknik och elproduktion och
              för vårt kunnande på området.
            </seg>
            <seg n="5146278e">
              God tillgång på elektrisk kraft med hög leveranssäkerhet och
              annan energi är en förutsättning för vårt moderna samhälle. För
              att svensk industri ska fortsätta att generera exportintäkter
              och skapa nya arbetstillfällen krävs god tillgång på energi till
              internationellt klart konkurrenskraftiga priser. Arbetet med att
              säkerställa en långsiktigt god tillgång på el till konkurrenskraftiga
              priser är prioriterat och kräver åtgärder för att både öka produktionen
              och effektivisera användningen av el. Det är därför angeläget
              att fortsätta arbetet för att skapa ett tydligt, stabilt och långsiktigt
              regelverk för bland annat investeringar, produktion och distribution
              av el samt att ge kunderna möjligheter att vara aktiva på elmarknaden.
              Jag tycker att det är självklart att industrin som köper mycket
              stora volymer el på kontrakt över lång tid på en fungerande marknad
              ska kunna erbjudas betydligt bättre villkor och lägre prisnivåer
              jämfört med andra kunder. Här krävs både ansvar och flexibilitet
              från de stora producenternas sida för att tillgodose kundernas
              behov och önskemål.
            </seg>
            <seg n="c2e159c5">
              Åtgärder för att effektivisera användningen av el och annan energi
              är prioriterade av regeringen. Om vi kan minska elanvändningen
              minskar också efterfrågan på el, vilket bidrar till lägre elpriser
              till gagn för industri och hushåll.
            </seg>
            <seg n="8e20cc07">
              Jag vill framhålla att Sverige, trots ökande elpriser, är ett
              av de länder i Europa där den totala elkostnaden för den elintensiva
              industrin är som lägst. De elintensiva företagen betalar inte
              elcertifikatsavgift och blir helt befriade från elskatt under
              förutsättningen att företaget deltar i programmet för energieffektivisering,
              PFE, vilket drygt 120 företag valt att göra. För övriga företag
              gäller en mycket låg skatt på el om 0,5 öre per kilowattimme.
            </seg>
            <seg n="c28e46fd">
              För någon vecka sedan träffade jag företrädare för den elintensiva
              industrin och blev informerad om deras situation. Jag tar industrins
              oro på stort allvar och jag har även tagit initiativ till att
              träffa företrädare för kraftindustrin för att underrätta mig om
              deras syn på elmarknaden och framför allt prissättningen på el
              till basindustrin.
            </seg>
            <seg n="a62032f0">
              Regeringen har tidigare aviserat att det bör undersökas hur konkurrensen
              på elmarknaden kan förstärkas. Vidare kommer möjligheterna att
              helt eller delvis lösa upp samägandet i kärnkraften att utredas,
              i syfte att öka konkurrensen på elmarknaden. Inriktningen är att
              den nordiska elmarknaden bör fortsätta att utvecklas, överföringskapaciteten
              mellan länderna bör stärkas samt att integrationen med övriga
              elmarknader inom EU främjas.
            </seg>
            <seg n="08eb7e49">
              Jag vill medverka till att skapa goda och långsiktigt stabila
              villkor för investeringar i ny hållbar elproduktion i Sverige.
              Regeringen arbetar bland annat för att kunna underlätta tillståndsprocessen
              för nya vindkraftverk. Jag välkomnar också de initiativ som företrädare
              för basindustrin själva aviserat för att genomföra investeringar
              i ny förnybar elproduktion. Det är bra för marknaden och konkurrensen
              om nya aktörer vill vara med och investera i framtidens elproduktion.
            </seg>
          </u>
          <note type="speaker" n="87822bf7">
            Anf. 2 JASENKO OMANOVIC (s):
          </note>
          <u who="unknown" xml:id="i-64523c581a5f460d-0" n="ee6b0459">
            <seg n="4dd510fe">
              Herr talman! Jag får tacka näringsministern för svaret. Det är
              en enkel fråga om vad näringsministern avser att göra konkret
              i fråga om Utansjö bruk och nedläggningen av bruket. I sitt svar
              berättar näringsministern om hur elmarknaden är uppbyggd och om
              vikten av att skapa en ny hållbar elproduktion. Jag håller med
              om att det finns behov av att skapa en ny hållbar produktion.
              Den förra, socialdemokratiska, regeringen satsade på det gröna
              folkhemmet och andra inslag för att få bort oljeberoendet. En
              del av det har redan påbörjats.
            </seg>
            <seg n="96d87dee">
              Min fråga gäller egentligen det kortsiktiga, inte det långsiktiga.
              Det handlar kanske om en månad. Rottneroskoncernen beslutade investera
              300 miljoner på Utansjö bruk för att få en ny produktion, en mekanisk
              produktion, där man minskar utsläppen och får användandet av timmerstockar
              dubbelt så effektivt som det var tidigare med en kemisk produktion.
              Det ger alltså en bättre effekt på miljön.
            </seg>
            <seg n="41ade39d">
              Då är min fråga: Ska man bortse från allt detta? Vi har nu en
              industri i Utansjö som är mest avancerad i världen, med bästa
              teknologiska möjligheter, som hotas av att flyttas utomlands.
              Det enda jag tycker kortsiktigt måste ske är att näringsministern
              ska se över hur man kan använda Vattenfall för att Utansjö bruk
              ska få ett konkurrenskraftigt pris på den europeiska marknaden.
              Basindustrin har själv pekat på att det finns exempel i Frankrike,
              Spanien och Österrike på att basindustrin kan få konkurrenskraftiga
              priser. Det behövs en kortsiktig insats för att kunna rädda Utansjöfabriken.
              Det handlar om kanske en månad, det handlar inte om det långsiktiga.
              Jag tror att vi är överens om att det behövs insatser på den långsiktiga
              sidan men att näringsministern kortsiktigt använder det verktyg
              som hon har, och det är Vattenfall.
            </seg>
          </u>
          <note type="speaker" n="a8598dff">
            Anf. 3 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-f4801df389ea8e64-1" n="cc8b785a">
            <seg n="86e067a6">
              Herr talman! Jag håller med om att det är på kort sikt, men man
              kan aldrig koppla bort det långsiktiga. Det hör ihop. Hela basindustrin
              har uppvaktat mig för att prata elpriser, basindustrins möjligheter
              att bygga ut sin produktion och att stanna kvar i Sverige. Man
              kan inte säga att det bara gäller Utansjö bruk för det gäller
              faktiskt Boliden, LKAB och många andra företag i vårt land. Därför
              kan vi inte bara lösa ett problem utan vi måste se helheten.
            </seg>
            <seg n="5f5b74b3">
              Jag har träffat både fack och företag från Utansjö. Vi hade en
              mycket bra diskussion tillsammans. Det är väl klart att den konkurrens
              som den mekaniska massan utsätts för är jättetuff, och den investering
              som man har gjort där är en stor investering som kräver förhållandevis
              låga elpriser.
            </seg>
            <seg n="0d4c45e6">
              När det gäller övriga Europa får jag rätt ofta höra att det är
              mycket goda villkor för företag där. Men om vi tittar på hur marknaden
              ser ut och jämför elpriser i Sverige med dem i övriga Europa ser
              vi att elpriserna faktiskt ligger lägre i Sverige än i övriga
              Europa. Sedan kan jag inte utläsa om det finns enskilda avtal,
              för den informationen har jag inte tillgång till, men totalt sett
              ligger elpriserna lägre.
            </seg>
            <seg n="177f1559">
              Trots det finns det, som jag också skriver i svaret, anledning
              att fundera över de långsiktiga avtalen. Hur kan vi få fram långsiktiga
              avtal så att de här företagen stannar kvar i Sverige? Vattenfall
              är naturligtvis det instrument som staten har. Samtidigt befinner
              sig Vattenfall på en marknad, precis som alla andra. Därför skriver
              jag också i mitt svar att det rimliga är att den som har stora
              kunder också tecknar långsiktiga avtal. Jag kan inte gå in och
              detaljstyra Vattenfall. Däremot kan jag ha som allmän synpunkt
              att har man stora kunder är det också rimligt att på en marknad
              ha de här långsiktiga avtalen.
            </seg>
            <seg n="a3f1b88f">
              Det jag också säger är att vi behöver ny elproduktion från andra.
              Tre stora företag har en dominerande ställning i Sverige, och
              på den nordiska elmarknaden är det något flera. Vi behöver flera
              som producerar elenergi för det ökar konkurrensen. Därför är jag
              glad över att basindustrin investerar i vindkraft till exempel.
              Den investerar 5 miljarder, och det kommer att ge en terawattimme.
            </seg>
            <seg n="074a2907">
              Utöver detta och för att öka tillgången på el på marknaden behöver
              vi energieffektivisera. Ska basindustrin få tillgång till el till
              bra priser framöver behöver vi energieffektivisera och inte värma
              upp hus med el, som vi har gjort under lång tid för att elen har
              varit billig, och spara i både industrin och transport- och bostadssektorn.
            </seg>
            <seg n="de1a576a">
              I energisparprogrammet, som industrin själv är med i, redovisar
              industrin att den skulle kunna spara upp till en terawattimme
              per år om man gör de här insatserna. Industrin har redan varit
              duktig, men den kan göra mer. Då ökar också tillgången till el
              på marknaden.
            </seg>
            <seg n="bcce2d65">
              Även om Utansjö bruk är det mest akuta, vilket jag håller med
              om, och det är bra att du ställer frågan, måste vi också se på
              vad vi gör på lång sikt för att säkra svensk basindustri och för
              att företag och elkunder ska kunna känna tillförsikt inför framtiden.
            </seg>
          </u>
          <note type="speaker" n="ed864d0d">
            Anf. 4 JASENKO OMANOVIC (s):
          </note>
          <u who="unknown" xml:id="i-64523c581a5f460d-1" n="ee6b0459">
            <seg n="a674f79d">
              Herr talman! Jag tycker inte att man ska styra Vattenfall, men
              man ska ge ägardirektiv. Det ansvar som en näringsminister har
              är faktiskt att styra Vattenfall. Vattenfall ägs av svenska folket,
              och det finns ett ansvar hos näringsministern att ge ägardirektiv
              till Vattenfall så att Vattenfall kan ge konkurrenskraftiga priser
              till basindustrin. Det är det första.
            </seg>
            <seg n="1815eb80">
              Det andra är att när basindustrin visar att den investerar bör
              regeringen kortsiktigt ge en signal om vilken väg man tänker ta.
              Kommer regeringen att stötta basindustrin i de investeringar som
              är på gång, inte bara inom Rottneroskoncernen?
            </seg>
            <seg n="b10855f1">
              Frågan är vilken väg regeringen ska ta? Ska regeringen stötta
              basindustrin i det den gör för att förbättra miljöförutsättningarna
              och för en överlevnad av basindustrin? Eller ska man helt enkelt
              överlämna allt till de tre stora hajarna på elmarknaden som finns
              i dag utan att ta en av dem som vi äger gemensamt och med ägardirektiv
              säga att nu ska basindustrin få konkurrenskraftiga priser?
            </seg>
            <seg n="b567493e">
              Jag blev lite förvånad när jag hörde näringsministern säga att
              vi faktiskt har de lägsta priserna i Europa. Det hörde man inte
              i valrörelsen. Men det är bra att vi har det, och vi ska hålla
              linjen att vi ska ge förutsättningar för konkurrenskraftiga priser
              till basindustrin.
            </seg>
            <seg n="a0041a7c">
              Basindustrin står inte för hela ökningen av elförbrukningen från
              90-talet och framåt. Det är faktiskt hushållens och servicesektorns
              elförbrukning som har ökat mycket. Jag blev förvånad häromdagen
              när jag hörde till och med en meteorolog säga på tv att den kanske
              bästa julklappen för svenska folket är en lågenergilampa.
            </seg>
            <seg n="d484a9c2">
              Vi har kommit så långt att vi måste se över hur vi använder elen
              i hushållen. Det är inte bara elförbrukningen i basindustrin utan
              i hela samhället som man måste se över. Men basindustrin är faktiskt
              en källa till export för Sverige av de råvaror som finns i landet.
              Det är mycket viktigt att värna om basindustrin utan att försämra
              för miljön när basindustrin själv investerar för att förbättra
              förutsättningarna.
            </seg>
            <seg n="cc4db7e6">
              Jag blev lite förvånad över att det bara är vindkraft som nämns
              i svaret. Solenergi nämns inte alls.
            </seg>
          </u>
          <note type="speaker" n="4d8e2db7">
            Anf. 5 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-f4801df389ea8e64-2" n="cc8b785a">
            <seg n="71154c12">
              Herr talman! Nej, jag har inte nämnt alla energislag som vi nu
              ser växa fram. Men det som jag tycker är lite spännande är det
              som händer på vindkraftsområdet. När Bas El nu investerar 45 miljarder
              blir det i alla fall en terawattimme. Det finns ett antal projekt
              runtom i landet som ger ett rejält tillskott på energimarknaden
              just inom vindkraftsområdet. Det är stora investeringar. Vindkraftverken
              har blivit långt mer effektiva, producerar mer el och är mycket
              bra. De placeras också på de ställen där vi nu har gjort vindkartering
              och där vi ser att det är bra att investera. Det är bra när också
              basindustrin investerar därför att då blir det en ökad konkurrens,
              och det är det som jag vill se.
            </seg>
            <seg n="c4818fa8">
              Det som jag kan känna lite överraskning över är att den förra
              regeringen inte gjorde mer åt den koncentration som har skett
              på energimarknaden. Man har låtit den här utvecklingen ske, och
              i dag har vi tre stora kraftbolag som dominerar den svenska elmarknaden.
            </seg>
            <seg n="bcd602a4">
              Jag bejakar det som Jasenko säger, att vi behöver spara energi
              i hushållssektorn. Där har vi massor att göra. Vi har mycket att
              lära av andra länder, men vi har också mycket att lära ut. Vi
              har rätt mycket kunnande som vi skulle behöva tillämpa. Jag ska
              på energiministermöte nästa vecka där vi ska diskutera hur vi
              på europeisk nivå ska kunna göra det här. Det är nämligen inte
              bara ett svenskt problem utan också ett europeiskt. Jag tror att
              om vi är duktiga i den här delen kan den här tekniken bli en exportvara
              för svensk industri.
            </seg>
            <seg n="4f7008ab">
              När det gäller Utansjö bruk och basindustrin har jag också träffat
              basindustrin. Vi har ett kontinuerligt samarbete för att se hur
              vi ska kunna klara den här situationen. Vad det handlar om är
              att vi måste klara både konkurrensen och EU:s regler om att det
              ska vara likvärdiga villkor, men vi måste också säkra att vi får
              en bra basindustri.
            </seg>
            <seg n="f1dc7192">
              Jag kan bara notera att den förra regeringen inte har använt
              sitt ägarinflytande för att ge några riktigt bra villkor för svensk
              basindustri, och det kan man reflektera över. Det som vi nu försöker
              göra är att vidta en rad olika åtgärder för att stärka den delen.
            </seg>
            <seg n="276149c2">
              Ska jag returnera någonting till Jasenko så är det att jag tror
              att vi behöver långsiktiga spelregler.
            </seg>
            <seg n="0e7cf7c5">
              Jag har personligen lagt ned rätt så mycket möda på att energifrågan
              inte ska hamna i gräl utan att vi i en konstruktiv samtalston
              ska komma framåt i frågan. Om några ska investera i Sverige behöver
              de långsiktiga spelregler. Då måste de veta att det finns en samsyn
              kring det över blockgränsen.
            </seg>
            <seg n="9f588e49">
              Jag tror att du och jag är ganska överens om att vi behöver göra
              alla de här sakerna. Jag hoppas att du i ditt parti anstränger
              dig för att komma fram till en situation där regering och opposition
              kan komma överens om dessa långsiktiga spelregler. Då kommer kraftbolag
              att våga investera, då kommer basindustrin att se att det här
              är vad svenska politiker gör för att jobben ska stanna i Sverige.
            </seg>
            <seg n="a0dc8e43">
              Jag hoppas verkligen att vi ska kunna ha en konstruktiv debatt
              om energipolitiken i Sverige och inte bara den träta som har präglat
              svensk energipolitik under så många år. Därför är det bra att
              du ställer frågan till mig och att vi får ha den här diskussionen.
            </seg>
          </u>
          <note type="speaker" n="1114541b">
            Anf. 6 JASENKO OMANOVIC (s):
          </note>
          <u who="unknown" xml:id="i-64523c581a5f460d-2" n="ee6b0459">
            <seg n="fb37992f">
              Herr talman! Den socialdemokratiska regeringen hade gjort jättemycket
              för basindustrin. Basindustrin är medveten om det och säger också
              att regeringen faktiskt hade gjort mycket för basindustrin genom
              åren.
            </seg>
            <seg n="40c08087">
              Det finns några exempel där man aktivt har utövat sitt ägande
              i statliga företag, i det här fallet Vattenfall.
            </seg>
            <seg n="1861586d">
              Därför ställer jag en gång till frågan: Vad tänker näringsministern
              göra när det gäller Vattenfall? Tänker man ha ett aktivt ägande
              för att få konkurrenskraftiga priser för basindustrin?
            </seg>
          </u>
          <note type="speaker" n="4112a6fc">
            Anf. 7 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-f4801df389ea8e64-3" n="cc8b785a">
            <seg n="3cdc63e1">
              Herr talman! Vi har ständigt diskussioner med Vattenfall, men
              också med svensk basindustri. Alla de önskemål som nu kommer från
              Utansjö bruk och från övrig basindustri överväger vi nu för att
              se vad vi kan göra.
            </seg>
            <seg n="4349c627">
              Jag har nämnt alla de åtgärder som finns på vår dagordning.
            </seg>
            <seg n="da7dc7da">
              Vi kan träta om vad den förra regeringen gjorde och inte gjorde.
              Jag har bara suttit på den här posten i fem veckor, man jag kan
              konstatera att den svenska basindustrin i dag är ganska missnöjd
              med hur man har blivit hanterad och behandlad under alla dessa
              år.
            </seg>
            <seg n="1891b5c4">
              Jag har ett aktivt samarbete med svensk basindustri för att komma
              framåt.
            </seg>
            <seg n="466d9387">
              De saker som jag har nämnt kommer vi att fortsätta med. Det är
              att stimulera energieffektivisering så att vi får mer tillgång
              till el på marknaden. Där är de gröna elcertifikaten där inte
              minst Centerpartiet varit pådrivande ett sätt att få fram det
              och göra det lönsamt att investera på det sättet.
            </seg>
            <seg n="8bcfdd52">
              Vi ska snabba på tillståndsgivningen så att det snabbt går att
              investera. De som vill investera måste få besked om att de kan
              göra det och att de vågar göra det.
            </seg>
            <seg n="6877345e">
              Jag tycker återigen att det är bra om vi kan hitta en samtalston
              i energipolitiken som gör att vi kommer fram. Vi är ju alla rädda
              om jobben i Sverige. Kan vi hitta en samtalston som gör att vi
              är konstruktiva och inte låser in oss i gamla positioner tror
              jag att vi kan komma fram.
            </seg>
            <seg n="021ad4cc">
              Jag tycker att Sverige har en fantastisk möjlighet. Jag får väldigt
              många frågor från ministrar runtom i världen om intresse för Sverige
              på det här området. Vi kan se att energi kan bli ett tillväxtområde,
              ett område där vi kan exportera teknik och kunnande och ge jobb
              här i Sverige. Det tycker jag är något positivt.
            </seg>
            <seg n="5c162f38">
              Jag ser med tillförsikt fram emot det vi gör nu. Jag hoppas att
              vi gemensamt ska anstränga oss för att rädda jobben. Utansjö bruk
              är i en akut situation, men det är många som klappar på dörren
              och vill ha en lösning på detta. Jag ska anstränga mig till det
              yttersta för att åstadkomma det.
            </seg>
          </u>
          <note n="5bc6d126">
            Överläggningen var härmed avslutad.
          </note>
          <note n="9609a317">
            6 § Svar på interpellation 2006/07:27 om svensk veteranpolitik
          </note>
          <note type="speaker" n="5efb0321">
            Anf. 8 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-6d6b695c31f9e441-0" n="556e146b">
            <seg n="3d4613b6">
              Herr talman! Allan Widman har frågat mig vad jag avser att vidta
              för åtgärder för att Sverige både politiskt och på myndighetsnivå
              ska få en sammanhängande veteranpolitik.
            </seg>
            <seg n="8a3f4636">
              Regeringen har i budgetpropositionen för 2007 (prop. 2006/07:1,
              utgiftsområde 6) redovisat att Sveriges ambitionsnivå när det
              gäller att delta i fredsfrämjande insatser ska höjas. Vi har ett
              ansvar för att bidra till frihet, fred och välståndsutveckling.
              Det stärker också vår egen säkerhet. Därför näst intill fördubblar
              regeringen anslagen till internationella operationer.
            </seg>
            <seg n="f51efeae">
              En ökad ambition påverkar naturligtvis personalförsörjningen.
            </seg>
            <seg n="08d845fc">
              I budgetpropositionen framhåller regeringen att ett väl fungerande
              personalförsörjningssystem är av avgörande betydelse för Försvarsmaktens
              möjligheter att utföra sina uppgifter.
            </seg>
            <seg n="b751f433">
              En viktig del i detta sammanhang är, som Allan Widman påpekar,
              hur vi tar hand om personalen vid internationella insatser. Grunderna
              för detta finns främst i lagen (1999:568) respektive förordningen
              (1999:569) om utlandsstyrkan inom Försvarsmakten. I dessa författningar
              regleras bland annat frågor om rehabilitering vid skada under
              tjänstgöring och Försvarsmaktens ansvar för uppföljande verksamhet.
            </seg>
            <seg n="88ffd691">
              De ökade ambitionerna när det gäller den internationella verksamheten
              och det förhållandet att den nordiska snabbinsatsstyrkan ledd
              av Sverige och med truppbidrag från Finland, Norge och Estland
              kommer att stå i beredskap för insatser under första halvåret
              2008, skärper naturligtvis kraven på hur vi tar hand om dem som
              deltar i den internationella verksamheten. Det gäller bland annat
              att förbereda personalen inför en insats och att stödja och ta
              hand om personalen under och efter insatsen. Vi måste vara medvetna
              om att fredsfrämjande militär verksamhet faktiskt är farlig. Det
              finns en risk att vår personal skadas eller dödas.
            </seg>
            <seg n="9121657a">
              En hel del har gjorts under senare år för att förbättra omhändertagandet
              av vår personal vid och efter internationell verksamhet. Men detta
              innebär naturligtvis inte att inte ännu mer kan göras.
            </seg>
            <seg n="9a430cb2">
              Hösten 2005 diskuterade Försvarsmaktens högkvarter och Försvarsdepartementet
              hur omhändertagandet eller krisstödet vid internationell verksamhet
              skulle kunna förbättras ytterligare. Försvarsmakten har naturligtvis
              både ansvar för och ett starkt egenintresse i att värna sin personal.
              Därför arbetar en särskild arbetsgrupp inom högkvarteret med frågan.
              Försvarsmakten ska redovisa resultatet i samband med årsredovisningen
              i februari 2007. Förbättringarna inom krisstödsverksamheten ska
              vara införda senast vid utgången av 2007.
            </seg>
            <seg n="b592eabb">
              Jag vill understryka att krisstödsverksamheten är av stor betydelse
              också för Försvarsdepartementet och regeringen. Mitt departement
              håller sig därför fortlöpande informerat om Försvarsmaktens arbete.
            </seg>
            <seg n="cb1df049">
              Jag delar alltså helt Allan Widmans uppfattning att vi måste
              skapa en bra och sammanhängande veteranpolitik och krisstödsverksamhet.
              Det första steget i det arbetet är att arbetsgruppen fullföljer
              sin översyn och att Försvarsmakten redovisar resultatet i början
              av nästa år. Därefter får vi ta ställning till om det behöver
              vidtas ytterligare åtgärder.
            </seg>
          </u>
          <note type="speaker" n="1f650c75">
            Anf. 9 ALLAN WIDMAN (fp):
          </note>
          <u who="allan_widman_80f3d6" xml:id="i-85f810346d95deb2-0" n="859bbb12">
            <seg n="f3b07a64">
              Herr talman! Jag vill inledningsvis ge positiv kritik till försvarsministern
              för att han har valt att kvantifiera våra internationella ambitioner
              i massmedierna. Det har talats mycket om förmågor inom Försvarsmakten.
              Det är ju ett mera abstrakt uttryck.
            </seg>
            <seg n="69396739">
              Att försvarsministern har varit tydlig med att målet är 2 000
              soldater 2009 ger ju riksdagen en verklig chans att utvärdera
              de resurser som satsas på det här området, eller för att travestera
              Archimedes: Det är med fasta punkter som jorden ska förflyttas.
            </seg>
            <seg n="d0764c7e">
              Herr talman! Det finns en utbredd missuppfattning om syftet med
              de internationella insatser som Sverige genomför. Många tror att
              det enbart handlar om en välvilja mot de människor runtom i världen
              som är mindre lyckligt lottade. Att erkänna ansvaret för våra
              medmänniskor i andra länder och världsdelar är naturligtvis viktigt,
              men det är också viktigt att gång på gång slå fast att de insatser
              som vi gör också tjänar våra egna säkerhetspolitiska intressen.
            </seg>
            <seg n="d47a3460">
              Vår förmåga att försvara oss får inget bättre kvitto än de skarpa
              insatser som våra soldater genomför utomlands.
            </seg>
            <seg n="7641833b">
              Sverige skapar naturligtvis också vänner, och goda vänner, när
              vi bär vår del av den internationella bördan.
            </seg>
            <seg n="815e9d1a">
              Sist men inte minst är ju vår egen säkerhet också positivt påverkad
              av att demokrati, mänskliga rättigheter och stabilitet tränger
              allt bredare över vår glob.
            </seg>
            <seg n="9aee12a8">
              Natos generalsekreterare Jaap de Hoop Scheffer uttryckte för
              något år sedan saken väldigt väl i fråga om Afghanistan. Han sade:
              If we dont go to Afghanistan Afghanistan will come to us.
            </seg>
            <seg n="3fcceeb7">
              Nyligen firade de svenska FN-insatserna 50 år. Under dessa år
              har mer än 100 000 svenska män och kvinnor vågat sina liv för
              andras fred och säkerhet.
            </seg>
            <seg n="b6c6b8f3">
              Precis som ministern tror jag att en viktig förutsättning för
              den fortsatta omställningen är att vi uppskattar dessa insatser
              som män och kvinnor gör efter förtjänst.
            </seg>
            <seg n="f307db21">
              Ministern hänvisar till ett arbete som pågår i högkvarteret om
              stöd vid insatser. Det är naturligtvis viktigt att vi också har
              en god beredskap för att ta hand om våra soldater under insatsen.
              Men fokus i min interpellation handlar om omhändertagandet efteråt.
            </seg>
            <seg n="6666b544">
              Det finns i dag en utbredd känsla av att myndigheten inte uppskattar
              insatser som soldater gör i den efterföljande karriären. Kanske
              beror detta på att många höga officerare själva inte har medverkat.
              Som princip anser jag att deltagande i internationella insatser
              ska krävas för att bli förbandschef, general eller för den delen
              överbefälhavare.
            </seg>
            <seg n="b01132f2">
              Det har skett förbättringar av försäkringsskyddet. Men fortfarande
              är svenska soldater som återvänder från fredsfrämjande uppdrag
              i princip hänvisade till landstingens utbud av sjukvård. Och jag
              tror inte att detta är tillräckligt.
            </seg>
            <seg n="f8ae2be7">
              Inom vårt mycket stora högkvarter finns det i dag många olika
              enheter. Men det finns inte någon enhet som har ett sammanhållet
              ansvar just för veteranfrågorna. Och jag tycker att det vore mycket
              värdefullt om också regeringen, även om det nu sker ett arbete
              inom Försvarsmakten, uttrycker en tydlig viljeinriktning i dessa
              frågor.
            </seg>
          </u>
          <note type="speaker" n="5dfb9680">
            Anf. 10 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-3531e204c1eb8169-0" n="556e146b" next="i-530c5f341b1b9053-0">
            <seg n="449a5910">
              Herr talman! Får jag med anledning av det inledande berömmet
              börja med att fästa kammarens uppmärksamhet på att det fanns en
              diskrepans mellan det skriftliga svaret och det som jag läste
              upp. I det skriftliga interpellationssvaret står det: Regeringen
              anser därför att antalet män och kvinnor i utlandstjänst på sikt
              bör öka till ca 2 000 personer. Det tyckte Allan Widman var ett
              bra tydliggörande. Men det som jag muntligen sade var: Därför
              näst intill fördubblar regeringen anslagen till internationella
              operationer. Skillnaden när det gäller denna diskrepans är att
              så länge som vi talar om arméförband så är en fördubbling från
              1 000 till 2 000 soldater ett rimligt sätt att kvantifiera detta.
              Men det är klart att om vi gör som vi gör nu i Libanoninsatsen,
              en insats med en korvett, så är det sättet att räkna inte riktigt
              relevant. Och jag utesluter för min del inte heller att Sverige
              skulle kunna bidra med flygstridskrafter till internationella
              fredsoperationer. Och då blir det sättet att räkna ännu otydligare.
            </seg>
            <seg n="540cdcb8">
              Egentligen tycker jag alltså att det kanske bästa sättet är att
              uttrycka detta i förmågetermer eller i ekonomiska termer, att
              vi på några års sikt näst intill fördubblar de anslag som vi har
              för svenskt deltagande i internationella operationer.
            </seg>
            <seg n="66dd4062">
              Låt mig sedan också säga att grunderna för denna veteranpolitik
              eller krisstödsverksamheten är reglerad i lag som riksdagen har
              stiftat. Jag tycker sedan att det finns ett behov av att kontinuerligt
              följa upp och se över detta. Och det är klart att om vi ökar Sveriges
              ambitioner att delta i FN-operationer runtom i vår värld, då ökar
              också kraven på personalförsörjningssystemet, och då ökar också
              behoven av att vi noga följer hur denna krisstödsverksamhet sköts.
            </seg>
            <seg n="3feaacdf">
              En väl fungerande krisstödsverksamhet har bäring på inte bara
              förtroendet för Försvarsmakten utan faktiskt på förtroendet för
              Sverige. Och fastmer, enligt min uppfattning, är det en moralisk
              fråga. Alltså: Om vi skickar ut unga män och kvinnor i internationella
              operationer som är riskabla, då har vi också skyldigheter gentemot
              dem. Det är därför som denna översyn pågår. Och den är ingalunda
              begränsad till bara själva insatsfasen, utan den handlar om en
              faktainsamling och en analys, och man ska komma med förslag. Det
              handlar om åtgärder före insats. Vilka förberedelser görs? Vilka
              budskap ges i rekryteringsfasen? Det är väldigt viktigt att vara
              tydlig där. Vilka åtgärder vidtas under utbildning som har att
              göra med stresshantering, krishantering, avlastningssamtal, lagutveckling
              och så vidare? Det handlar om åtgärder under insats, där vi arbetar
              med de traditionella funktionerna läkare, präst, personalvårdsbefäl,
              personalchef men där det också finns skäl att överväga andra sätt
              att arbeta, till exempel om vi ska ha en militärpsykolog. Och
              det handlar också om vad som görs efter insatserna när personalen
              kommer hem igen. Vilka hemkomstprogram har man? Hur sköter man
              det uppföljningsansvar som finns i lagstiftningen? Hur tar man
              hand om de anhöriga?
            </seg>
            <seg n="f22322e9">
              Allt detta är viktigt, och allt detta omfattas av arbetsgruppens
              översyn. När den är färdig och vi har fått arbetsgruppens förslag
              är vi redo att ta nästa steg i diskussionen om hur vi förbättrar
              dessa verksamheter. Men jag är helt överens med Allan Widman om
              att det är oerhört viktigt att detta fungerar väl.
            </seg>
          </u>
          <note n="ae3af4df">
            Anf. 11 FÖRSTE VICE TALMANNEN:
          </note>
          <u who="mikael_odenberg_0f1a5b" xml:id="i-530c5f341b1b9053-0" n="556e146b" prev="i-3531e204c1eb8169-0">
            <seg n="c6ff48cf">
              Jag vill bara notera att det är det muntligt sagda som gäller.
            </seg>
          </u>
          <note type="speaker" n="89d8f755">
            Anf. 12 ALLAN WIDMAN (fp):
          </note>
          <u who="allan_widman_80f3d6" xml:id="i-85f810346d95deb2-1" n="859bbb12">
            <seg n="da14eba6">
              Herr talman! Det beklagar jag en smula i detta fall.
            </seg>
            <seg n="9d1edeb5">
              Inte sedan 1964 har det svenska flygvapnet med jaktflyg eller
              stridsflyg deltagit i internationella insatser. Det är inte en
              så ofta förekommande situation. Även insatser från våra marina
              förband har varit sällsynta genom åren. Den stora efterfrågan
              som finns på fredsfrämjande resurser i världen handlar väldigt
              mycket om soldater på marken, boots on the ground , därför att
              det är en förutsättning för att man ska kunna ha en effektiv kontroll
              och effektivt också kunna behärska ett område.
            </seg>
            <seg n="0a70ae6e">
              Av det skälet menar jag att även om man på något akademiskt plan
              kan tycka att man ska räkna flygplan och båtar för lite mer än
              den besättning som dessa farkoster har, är det viktigt att det
              finns en tydlighet mot myndigheten.
            </seg>
            <seg n="a7279b33">
              Hela matematiken i försvarsbeslutet 2004 utgick ifrån att vi
              kraftfullt skulle öka vår närvaro utomlands. Försvarsministern
              är medveten om att dessa ambitioner inte har nåtts. Och tyvärr
              är det inte första gången som det i ett försvarsbeslut har pekats
              på en större internationell förmåga utan att detta har kunnat
              förverkligas. Därför tror jag att inte minst möjligheten att hålla
              trycket uppe på vår myndighet beror på hur tydligt vi beskriver
              dessa mål.
            </seg>
            <seg n="64a896bc">
              Jag vill gärna återkomma till frågan om stöd vid insatser eller
              under insatser. I Afghanistan förolyckades den 25 november förra
              året två svenska officerare vid ett attentat riktat mot den svenska
              försvarsmakten. I samband därmed identifierade man ett behov av
              splitterskyddande glasögon, och sådana skulle tillföras förbandet
              i Afghanistan. Till följd av en rad problem och otydligheter i
              fråga om ansvarsfördelningen tog det minst sex månader för dessa
              splitterglasögon att nå fram till soldaterna i Afghanistan, och
              detta trots att de går att köpa också i den öppna handeln.
            </seg>
            <seg n="7904726c">
              Det är viktigt att fråga: Varför tar detta så oerhört lång tid?
              Jag tror att en viktig del av svaret ligger i den mycket komplicerade
              och otydliga organisation som högkvarteret i dag har. Där finns
              en matrisorganisation med processägare och resurshållare. Det
              är många generaler som blir inblandade också i mycket små beslut.
              Jag tror att det är viktigt att försvarsministern är uppmärksam
              på detta.
            </seg>
            <seg n="66daa9a7">
              Jag vill också gärna passa på tillfället att säga att jag personligen
              känner en stark oro för utvecklingen i Afghanistan. Mycket tyder
              på att detta land har kommit in i en negativ trend. Det finns
              också i Europa och även i vårt land tecken på ett minskat politiskt
              stöd för den internationella närvaron där.
            </seg>
            <seg n="95bb77d5">
              Den insats som Sverige i dag har byggdes upp av den förra regeringen.
              Och i samband med en interpellationsdebatt för någon vecka sedan
              hörde jag utrikesministern öppna upp för att man ska göra en översyn
              av det svenska etablissemanget i Afghanistan. Det är väl också
              en uppgift för försvarsministern att fundera över. Är vi tillräckligt
              många? Har vi rätt utrustning? Finns det helikoptrar för medicinsk
              evakuering? Vad innebär det att Sveriges camp ligger relativt
              ensamt i förhållande till andra militära inrättningar? Finns det
              ett tillräckligt diplomatiskt och politiskt stöd?
            </seg>
            <seg n="d6dd15f0">
              Jag tror mig veta att försvarsministern ska besöka Afghanistan
              inom kort, och jag tycker att det är mycket bra. Och jag hoppas
              att han då får tillfälle att ge ett personligt bidrag till den
              översyn som jag menar måste ske.
            </seg>
          </u>
          <note type="speaker" n="1849b202">
            Anf. 13 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-6d6b695c31f9e441-1" n="556e146b">
            <seg n="9b395c9d">
              Herr talman! Låt mig säga att jag delar Allan Widmans oro över
              utvecklingen i Afghanistan. Det är säkert så att både förbanden
              i Afghanistan och på andra håll från tid till annan har erfarit
              att det har tagit väldigt lång tid för Försvarsmakten att få ny
              materiel på plats. Men båda dessa saker ligger lite vid sidan
              om denna interpellationsdebatt. Det är egentligen två andra interpellationer
              som dock ännu inte är väckta.
            </seg>
            <seg n="3e6f6fda">
              Allan Widman har själv i riksdagsarbetet under föregående år
              uppmärksammat huvudskälet till att försvarsbeslutets ambitioner
              om höjd internationell verksamhet inte har genomförts, nämligen
              den skillnad, den diskrepans, som fanns mellan den dåvarande regeringens
              uttalanden å ena sidan och de faktiska anslag som man drev igenom
              i riksdagen å andra sidan. Det vi gjort i årets budgetproposition
              är att vi har rättat till detta och ökat på anslaget för den internationella
              verksamheten så att ord och handling liksom går i takt mer än
              som tidigare varit fallet.
            </seg>
            <seg n="8d6c846a">
              Sedan kan man välja hur man vill kvantifiera ambitionerna, om
              man vill säga att detta är en fördubbling av antalet soldater
              från 1 000 till 2 000, om man vill säga att det är näst intill
              en fördubbling i ekonomiska termer eller om man vill välja någonting
              annat med hänsyn till att vi nu sätter in fartygsförband och möjligen
              också flygförband. Det är så att säga mer en teknikalitetsdiskussion.
              Det råder ingen som helst tvekan om vad som är den nya regeringens
              ambition, nämligen att kraftigt öka våra möjligheter att delta
              i de fredsbevarande operationer runtom i vår värld som tyvärr
              är nödvändiga.
            </seg>
          </u>
          <note type="speaker" n="c3323cbb">
            Anf. 14 ALLAN WIDMAN (fp):
          </note>
          <u who="allan_widman_80f3d6" xml:id="i-85f810346d95deb2-2" n="859bbb12">
            <seg n="6df70a78">
              Herr talman! Jag sekunderar verkligen det faktum att de internationella
              insatserna nu förstärks budgetmässigt med 600 miljoner kronor.
              Min poäng är att det också är väldigt viktigt att det blir vad
              man brukar kalla för en verkan i målen, att de pengar som vi nu
              tillför också leder till en större internationell närvaro för
              de svenska förbanden. Här finns det ett stort behov och en stor
              efterfrågan på fredsfrämjande i världen. Vi har en skyldighet
              att delta. Vi har en skyldighet både från riksdagens och från
              regeringens sida att se till att de pengar som läggs ned här kommer
              till en effektiv och bra användning.
            </seg>
            <seg n="54697665">
              Jag tycker att frågan om utrustning, bemanning och annat i Afghanistan
              har en tydlig koppling till just stödet under insatser. Det var
              därför som jag valde att ta upp det i den debatt som vi nu har
              haft.
            </seg>
            <seg n="1718da8e">
              Försvarsministern har sagt att det pågår ett arbete. Det ska
              redovisas för departementet. Jag får väl, herr talman, då tåla
              mig lite med den tydliga politiska viljeinriktningen.
            </seg>
            <seg n="0bbfd9b3">
              Men återigen: Det finns i dag en utbredd känsla hos de personer
              som deltar i insatser av att deras arbete inte riktigt uppskattas
              av myndigheten trots den retorik som finns från Försvarsmaktens
              ledning. Man känner när man kommer tillbaka till sitt hemmaförband
              här i Sverige att befattningar och tjänster som man haft tidigare
              har försvunnit. Man kommer efter i karriären, och man känner inte
              något tydligt gensvar från myndigheten när man har gjort denna
              goda insats.
            </seg>
            <seg n="79814b5d">
              Jag tror att vi behöver titta på den frågan och också på många
              andra frågor när det gäller att skapa en sammanhängande veteranpolitik.
              Sorgligt nog är Sverige något av ett u-land på detta område jämfört
              med andra europeiska länder. Men jag hoppas att försvarsministern
              bidrar till att ändra på detta.
            </seg>
          </u>
          <note type="speaker" n="37ce0177">
            Anf. 15 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-6d6b695c31f9e441-2" n="556e146b">
            <seg n="ccde2892">
              Herr talman! Måhända är Allan Widman lite väl tungsint i sin
              analys. Men jag delar helt hans intresse för frågeställningen.
              Det är viktigt att vi kontinuerligt ser över detta och att vi
              försöker att successivt förbättra omhändertagandet av personalen.
              Det är naturligtvis också väldigt viktigt att vi i våra insatsområden
              har en kontinuerlig diskussion med förbandet på plats som gör
              att man på ett flexibelt sätt kan förändra till exempel utrustningens
              sammansättning så att förbandet hela tiden är anpassat till den
              verklighet i vilken man lever och verkar.
            </seg>
            <seg n="aaf351a5">
              Jag utesluter inte alls att de byråkratiska överbyggnaderna är
              av en sådan art att detta i dag tar alldeles för lång tid. Då
              får vi arbeta med att rätta till det. På den punkten har jag naturligtvis
              ingen annan uppfattning än Allan Widman.
            </seg>
          </u>
          <note n="5bc6d126">
            Överläggningen var härmed avslutad.
          </note>
          <note n="05739dca">
            7 § Svar på interpellation 2006/07:32 om pandemiberedskap och
            vaccinförsörjning
          </note>
          <note type="speaker" n="e3cc1d53">
            Anf. 16 Statsrådet MARIA LARSSON (kd):
          </note>
          <u who="maria_larsson_808cf5" xml:id="i-6818c6f0c888f207-0" n="de90990a">
            <seg n="d4c9dbac">
              Jag delar Ylva Johanssons uppfattning att hotet om en influensapandemi
              fortfarande måste tas på största allvar. Dessvärre är hotet om
              en pandemi inte över trots att den högpatogena fågelinfluensan
              inte längre finns inom Europas gränser. WHO manar till fortsatt
              hög beredskap.
            </seg>
            <seg n="75f4750a">
              I regeringsförklaringen slogs fast att Sverige ska ha en effektiv
              krisorganisation för att hantera nationella kriser. En sådan nationell
              kris som vi vet kan komma är en influensapandemi. Regeringen kommer
              således att arbeta aktivt för att vi ska ha en god beredskap för
              att hantera de påfrestningar som en influensapandemi kan orsaka.
            </seg>
            <seg n="f8b13832">
              Socialstyrelsen publicerade i februari 2005 en nationell beredskapsplan
              för en pandemisk influensa och har nyligen genomfört den årliga
              revideringen av planen. Bland annat följer planen numera de olika
              faser som WHO har upprättat för risker för en influensapandemi.
            </seg>
            <seg n="d250c82f">
              Som en uppföljning av den nationella handlingsplanen presenterade
              Socialstyrelsen i april 2006 en lägesrapport om landstingens pandemiberedskap.
              Kartläggningen visar att samtliga landsting har beredskapsplaner
              inför en pandemi.
            </seg>
            <seg n="3bf9468e">
              Det europeiska centrumet för förebyggande och kontroll av sjukdomar,
              ECDC, samt kommissionen och WHO:s europaregion har tillsammans
              upprättat en plan för att gå igenom de nationella beredskapsplanerna
              i Europa.
            </seg>
            <seg n="8fbd0ea1">
              ECDC, kommissionen och WHO har hållit tre seminarier där man
              har diskuterat pandemiplanering, och där har Sverige deltagit.
            </seg>
            <seg n="9554d20c">
              Den arbetsgrupp inom Regeringskansliet som startade sitt arbete
              under den förra regeringen finns kvar, och den leds även nu från
              Socialdepartementet. Arbetsgruppen har representanter från alla
              departement.
            </seg>
            <seg n="3814177c">
              I förberedelserna inför en pandemi ingår att analysera hur samhället
              kan påverkas i en mängd olika avseenden. Där ingår också att analysera
              i vad mån förloppet kan mildras med hjälp av läkemedel. Socialstyrelsen
              har på uppdrag av den förra regeringen byggt upp ett lager av
              antivirala läkemedel. Eftersom det förväntas bli brist på sådana
              läkemedel kan det vara värdefullt att de finns i ett beredskapslager.
            </seg>
            <seg n="0e330bbf">
              Vaccination bedöms vara den viktigaste preventiva åtgärden mot
              influensa. För närvarande rekommenderar WHO och de flesta nationella
              vaccinationsprogram att man riktar vaccination till dem som löper
              störst risk att drabbas av komplikationer. Målet är att vid en
              pandemi kunna vaccinera hela befolkningen.
            </seg>
            <seg n="f8500970">
              Sverige liksom de flesta europeiska länder saknar inhemsk influensavaccintillverkning
              och är beroende av import. Det finns i dag ingen garanti för att
              Sverige får tillräckligt med influensavaccin för att täcka de
              nationella behoven vid en pandemi. Socialstyrelsen har fått i
              uppdrag att teckna pandemigarantier med utländska influensavaccintillverkare.
              Upphandlingen pågår och förväntas vara avslutad under början av
              2007.
            </seg>
            <seg n="0eea6e86">
              Nordiska ministerrådet utsåg i juni 2005 en arbetsgrupp för att
              se över förutsättningarna för att genom gemensamma initiativ säkerställa
              tillgången till vacciner och läkemedel mot influensa under en
              pandemi. Vidare utredningar har belyst både en modell som förutsätter
              att det samnordiska bolaget har monopol på den nordiska marknaden
              och en modell som bygger på att vaccinerna säljs på en konkurrensutsatt
              marknad under normalår. Jag kommer att fortsätta diskussionerna
              med mina nordiska kolleger för att komma vidare i denna fråga.
            </seg>
            <seg n="cd4ae408">
              Lars Rekkes uppdrag är att förhandla med olika influensavaccintillverkare
              om att få till stånd en produktion i Sverige. Lars Rekke rapporterade
              till mig den 30 oktober om hur långt han kommit i sitt uppdrag.
              Regeringen har inte avbrutit Rekkes uppdrag utan avser tvärtom
              att låta Rekke fortsätta att kartlägga förutsättningarna för en
              samnordisk lösning.
            </seg>
            <seg n="1ec78cbc">
              Det finns anledning att påminna om att det finns problem som
              måste övervinnas innan en influensavaccintillverkning kan komma
              till stånd. Vi står nu inför ett teknikskifte inom influensavaccintillverkningen.
              Det finns ett antal företag som har kunskap om hur man tillverkar
              vaccin med den nya cellbaserade tekniken. Det finns dock ännu
              ingen anläggning som är godkänd för produktion för kommersiellt
              bruk. Det är således betydande risker för att det kan ta lång
              tid innan man får en fungerande och godkänd produktionsanläggning,
              och det måste övervägas noga om det är lämpligt att staten går
              in och finansierar en vaccintillverkning på så osäkra grunder
              som för närvarande råder.
            </seg>
            <seg n="3b46e1ed">
              De 200 miljoner kronor som den förra regeringen avsatte år 2006
              för att säkerställa tillgången till vacciner i händelse av en
              influensapandemi har inte förbrukats. Resterande medel kan disponeras
              under 2007 dels för att täcka kostnader för en ökad handlingsberedskap
              i samband med avtal om att påbörja uppbyggnaden av en inhemsk
              produktionskapacitet, dels för att täcka kostnader i samband med
              avtal om leverans av vaccin i händelse av en pandemi.
            </seg>
          </u>
          <note n="fc2d3e41">
            Då Ylva Johansson, som framställt interpellationen, anmält att
            hon var förhindrad att närvara vid sammanträdet medgav förste
            vice talmannen att Mona Sahlin i stället fick delta i överläggningen.
          </note>
          <note type="speaker" n="9d783d68">
            Anf. 17 MONA SAHLIN (s):
          </note>
          <u who="mona_sahlin_813e3b" xml:id="i-9c58b02390407e19-0" n="5cc336bf">
            <seg n="14d4855c">
              Herr talman! Jag får börja med att tacka å både mina och Ylva
              Johanssons vägnar för svaret. Hela frågeställningen gäller hur
              och på vilket sätt Sverige ska bygga upp en så stark och god beredskap
              som det bara går inför hotet om en pandemi. Det är en frågeställning
              där det är väsentligt att vi hittar samlande lösningar brett över
              blockgränserna. Så stor och avgörande är denna fråga.
            </seg>
            <seg n="fcd3d4f4">
              När jag har sagt det kan jag ändå inte låta bli att notera att
              det är en oerhört stor skillnad på hur Kristdemokraterna lät före
              valet i denna fråga och den något bleka tveksamhet som Maria Larsson
              nu visar. För ett år sedan krävde Kristdemokraterna en särskild
              debatt om detta ämne. Det var mycket hårda krav på att Sverige
              skulle bygga fabrik och ha tusentals vårdplatser, och det var
              mycket kritik mot den då sittande regeringen.
            </seg>
            <seg n="0c7dca7e">
              Den här frågeställningen är fortsatt viktig. Det gäller inte
              minst att fortsätta att bygga upp en mycket tydlig beredskap.
              Även fast de massmediala larmen något har tystnat sedan ett år
              tillbaka är, precis som Maria Larsson sade, frågeställningen lika
              aktuell i dag. Som vi bedömer det handlar den centrala frågeställningen
              om tillgången till vaccinproduktionskapacitet. Det är det centrala.
              Den är alldeles för dålig i både ett globalt och ett europeiskt
              perspektiv.
            </seg>
            <seg n="94d89284">
              WHO vädjade bara för några veckor sedan till världssamfundet
              att fortsätta att bygga upp kapaciteten för att kunna producera
              vaccin. I Sverige har vi inte det. Det tar tid och det kostar
              pengar att bygga upp det, precis som Maria Larsson sade. I praktiken
              krävs det också att vi samarbetar med någon av de kanske två tre
              aktörer som kan bli aktuella och som har den kunskap som krävs.
            </seg>
            <seg n="f5634e14">
              Det finns också nu på framväxt både nyare och effektivare metoder,
              precis som statsrådet sade, för att framställa influensavaccin.
              Det är förstås viktigt att en ny vaccinfabrik får tillgång till
              den bästa och mest effektiva metoden. En nordisk vaccinfabrik
              har diskuterats, som också nämndes här. Men den kanske inte är
              fullt så realistisk, bland annat för att danskarna har låst sig
              vid sin modell.
            </seg>
            <seg n="44a05777">
              Man kan naturligtvis inte avvisa ett nordiskt samarbete. Det
              ligger också, som Maria Larsson sade, inom Rekkes arbete att pröva
              detta. Jag vill ändå fortsätta att ha inriktningen på hur vi i
              Sverige kan bygga upp en egen kapacitet. Vi har ett eget ansvar
              precis som alla andra länder att inte bara förlita oss på att
              någon annan producerar. Vi måste också göra vad vi kan.
            </seg>
            <seg n="92a60e98">
              I budgetpropositionen finns, och jag har läst noga, inga ambitioner,
              inga konkreta förslag och inga planer för att säkerställa vaccintillgång
              för Sveriges befolkning. Min följdfråga blir också fortsättningsvis:
              Tänker regeringen fullfölja planerna på att bygga upp en egen
              produktionskapacitet i Sverige? Om inte, hur ser i så fall strategin
              ut?
            </seg>
          </u>
          <note type="speaker" n="65a0371e">
            Anf. 18 KENNETH JOHANSSON (c):
          </note>
          <u who="kenneth_johansson_2e0139" xml:id="i-d89e0de3fb72eebc-0" n="28404942">
            <seg n="6e0afb29">
              Herr talman! Frågan om vår beredskap i händelse av en pandemi
              är självfallet oerhört viktig. Under oktober och november 2005,
              när frågan senast var högaktuell, hade vi flera konstruktiva debatter
              här i kammaren. Från dåvarande oppositionen ställde vi krav på
              den sittande regeringen att öka hastigheten i uppbyggnaden av
              beredskapen, tydliggöra ansvarsfördelningen och vara noga med
              hur dessa frågor kommuniceras.
            </seg>
            <seg n="086eeb7a">
              Socialstyrelsen tog, som har nämnts, fram en nationell handlingsplan
              för beredskap inför en influensaepidemi. Antivirala läkemedel
              köptes in, och frågan ställdes hur vaccinförsörjningen ska säkerställas.
              Själv aktualiserade jag för Centerpartiets räkning särskilt betydelsen
              av tydlighet i ansvarsfördelningen och att korrekt information
              sprids till oroliga medborgare.
            </seg>
            <seg n="ee5329d5">
              Vi insåg rätt snabbt att bästa sättet att föra samtal var runt
              bordet än att göra det i riksdagens talarstol och att eftersträva
              samförståndslösningar. Därför är det extra trist att behöva höra
              exministern och interpellanten Ylva Johansson, som representeras
              av Mona Sahlin här i dag, och exministern och tillika ansvarige
              ministern Morgan Johansson under den allmänpolitiska debatten.
            </seg>
            <seg n="e70680f3">
              Jag ska citera ur snabbprotokollet vad interpellanten sade: Efter
              det att den borgerliga alliansregeringen har tillträtt har den
              nya förhandlingsmannen inte längre någonting att göra, eftersom
              han inte har några direktiv. Det finns inga pengar avsatta i den
              budget som man presenterat för riksdagen. Man har inga som helst
              riktlinjer för förberedelserna ifall det värsta skulle hända.
              Morgan Johansson hade ungefär samma tema. Jag hänvisar till protokollet.
            </seg>
            <seg n="59cb7a73">
              Om man väljer att som ansvarskännande politiker gå ut på det
              sättet och med det budskapet är det verkligen rimligt att kräva
              att man har på fötterna. Annars riskerar man att sprida direkta
              osanningar och helt i onödan oroa medborgarna och störa pågående
              arbete.
            </seg>
            <seg n="0f97c796">
              Herr talman! Vi har av ansvarigt statsråd hört att pengar finns,
              till skillnad mot vad som påstods. Förhandlingsmannen arbetar
              i högsta grad, till skillnad mot vad som har påståtts från interpellanten.
              Det har också i Dagens Medicins senaste nummer förtydligats när
              en mycket förvånad förhandlingsman på direkt fråga från journalisten
              säger att arbetet pågår för fullt.
            </seg>
            <seg n="b588b6df">
              Jag vill uppmana interpellanten att vara försiktig med att sprida
              uppgifter som kan skada såväl enskilda som saken och att ta reda
              på fakta innan uppenbarligen felaktiga påståenden görs. Det är
              bra med de klargöranden som i dag har gjorts.
            </seg>
          </u>
          <note type="speaker" n="874caaa5">
            Anf. 19 Statsrådet MARIA LARSSON (kd):
          </note>
          <u who="maria_larsson_808cf5" xml:id="i-6818c6f0c888f207-1" n="de90990a">
            <seg n="a20e0a16">
              Herr talman! Jag gläder mig åt att det trots allt finns en samstämmighet
              om att det är en viktig fråga, Mona Sahlin, och att det behövs
              en bra och bred politisk uppslutning för att få till stånd bra
              lösningar. Jag välkomnar det beskedet. Jag hoppas att det också
              ska vara det tongivande i den fortsatta debatten.
            </seg>
            <seg n="e30d5609">
              När det först gäller beredskapen har det vidtagits ett antal
              åtgärder. Jag kan också passa på att informera om att det den
              22 november kommer att vara en övning i Regeringskansliet som
              kommer att genomföras med alla regeringens medlemmar. Det är en
              del i att se till att vi har en bra beredskap att hantera när
              en pandemi utbryter. Att öva scenarier tror jag är en oerhört
              viktig del för att det ska vara en väl fungerande organisation.
            </seg>
            <seg n="30925552">
              Beredskapen har det arbetats mycket med. Socialstyrelsen håller
              också just nu på med att ta fram en plan tillsammans med den lokala
              och den regionala nivån för hur och när de läkemedel som finns
              i beredskapslagret ska användas och hur de ska distribueras. Vidare
              arbetar man med ett IT-projekt för att bygga upp ett nationellt
              övervakningssystem där man samlar in data för att vi snabbt ska
              kunna få en samlad bild av hur stort antalet sjuka är och hur
              tillgången ser ut på resurser, alltså både läkemedel och sjukhusplatser
              allt för att ha ett så välsmort maskineri som möjligt den dagen
              det behövs. Vi vet att en pandemi kommer förr eller senare. Det
              skiljer lite i intervallerna för när de bryter ut, men de återkommer.
            </seg>
            <seg n="dcab71bb">
              Jag går över till frågan om vaccin. Vaccintillverkningen står
              just nu, vilket jag också antydde i mitt svar, inför ett teknikskifte,
              vilket komplicerar den här frågan lite mer än vad som annars hade
              varit fallet. Tidigare har produktionen varit äggbaserad. Nu har
              man utvecklat en teknik för cellbaserad produktion, vilket förenklar
              mycket, därför att tillgången till ägg också kan brista vid ett
              pandemiutbrott. Därför är naturligtvis den nya produktionsmöjligheten
              att föredra. Den fungerar väl i liten skala, men det står två
              fabriker färdigbyggda i Europa där man ännu inte har fått tillstånd
              för kommersiell produktion i fullskaleprojekt. Det är självklart
              väldigt intressant för oss att följa vad som händer med de här
              båda fabrikerna när de kan tas i bruk och när tillståndsgivningen
              blir klar. Det är en komplikation i helheten att vi naturligtvis
              vill ha den bästa tekniken om och när det ska startas produktion
              i Sverige.
            </seg>
            <seg n="90b81402">
              Det är också så att det i dag finns indikationer på att man kanske
              kan använda sig av mindre doser, vilket skulle göra att producerat
              vaccin räcker till fler. Vi följer med intresse de teknikframsteg
              som görs. Det är naturligtvis så att det är en del av den helhet
              vi måste bedöma när vi ska bedöma möjligheterna att sätta i gång
              en produktion på samnordisk basis.
            </seg>
            <seg n="d0dcd6fb">
              Sverige är ett litet land, och vi behöver här ett intimt och
              bra samarbete med våra nordiska grannländer för att möjliggöra
              en produktion. En ökad produktion behövs på internationell basis,
              och här måste Sverige vara med och ta sitt ansvar. Det är precis
              det vi gör genom att nu i ett första skede låta Rekke fortsätta
              sitt uppdrag för att ytterligare undersöka möjligheterna, som
              inte till fullo är utrönta ännu.
            </seg>
          </u>
          <note type="speaker" n="3d337576">
            Anf. 20 MONA SAHLIN (s):
          </note>
          <u who="mona_sahlin_813e3b" xml:id="i-9c58b02390407e19-1" n="5cc336bf">
            <seg n="bfbdd7bf">
              Herr talman! Jag vill också understryka igen behovet av att finna
              gemensamma former över blockgränserna. Jag litar till fullo på
              att Maria Larsson också har den ståndpunkten.
            </seg>
            <seg n="90c3d495">
              Jag vill ändå i lite större utsträckning fullfölja frågeställningen
              om hur strategin ser ut när det handlar om planerna och åsikterna.
              Vill man ha egen produktion av vaccin i Sverige? Det uttryck Maria
              Larsson använde var om och när när det gällde eventuell egen produktion
              i Sverige. Jag vill nog stanna lite vid det där om:et. Skulle
              Maria Larsson kunna utveckla det?
            </seg>
            <seg n="10278283">
              Det pågår ju jag hoppas det kommer att fortsätta i många årtionden
              framåt teknikutveckling när det gäller de läkemedel som vi pratar
              om nu, vaccin. Ska man hela tiden vänta på en teknisk utveckling
              så blir man sittande kvar och väntar rätt länge. Min frågeställning
              handlar om detta: Vill regeringen bygga upp egen produktion i
              Sverige? Är det det som är strategin? Och om inte: Hur ser en
              annan strategi ut? Där tycker jag inte att jag fick något tydligt
              svar.
            </seg>
            <seg n="39421f83">
              Det andra jag vill säga med stort beröm är en kommentar till
              den beskrivning som Maria Larsson gjorde av hur beredskapsplaner,
              träningar, övningar och annat ska ske. Det är mycket viktigt,
              och det gläder mig mycket att det kommer att ske.
            </seg>
            <seg n="94827538">
              Men jag vill gå tillbaka till frågeställningen. Om och när, sade
              Maria Larsson. Är det inte när som gäller? Kan vi stryka om:et?
            </seg>
          </u>
          <note type="speaker" n="29d34b6f">
            Anf. 21 Statsrådet MARIA LARSSON (kd):
          </note>
          <u who="maria_larsson_808cf5" xml:id="i-6818c6f0c888f207-2" n="de90990a">
            <seg n="60f0744d">
              Herr talman! Det är roligt att höra Mona Sahlins stora vilja
              i detta avseende. Farten var väl inte jättehög från den förra
              regeringens sida, för Rekke lade fram sin rapport i mars, och
              sedan hände inte särskilt mycket. Men låt oss hjälpas åt för att
              få upp farten! Det är ju precis därför som vi nu låter Rekke fortsätta
              sitt uppdrag, därför att vi har en absolut vilja att vända på
              varje sten för att se om möjligheten finns att få till stånd en
              tillverkning i Sverige eller på samnordisk basis.
            </seg>
            <seg n="6f962140">
              Det finns ju, som Mona Sahlin säkert vet, två förslag. Nordiska
              ministerrådet har ju bestämt sig för och tillsatt en arbetsgrupp
              för att se om vi på samnordisk basis kan hitta en lösning på den
              brist på vaccin som i dag råder i Norden men också i hela Europa.
              Därför är det viktigt vi har sett det som väldigt angeläget att
              dra vårt strå till stacken och att jämte det danska förslag som
              finns utarbetat också lägga fram ett alternativt förslag som handlar
              om att sälja vaccin på en konkurrensutsatt marknad de år som vi
              inte har pandemier.
            </seg>
            <seg n="0bea344b">
              De här förslagen är båda under fortsatt bearbetning och är båda
              två alternativ som vi naturligtvis ska syna närmare. Det är också
              naturligtvis en del av Rekkes fortsatta uppdrag.
            </seg>
            <seg n="aeff9827">
              Men det här är inte någonting låt mig betona det tydligt som
              man gör i en handvändning. Det här tar tid, och det vet säkert
              Mona Sahlin också. Skulle man ha ett avtal färdigt om influensavaccinsproduktion
              i Sverige så skulle det ändå dröja ett antal år innan vi kunde
              sätta detta på plats. Till det kommer de ytterligare komplikationerna
              med teknikskiftet. Inte ska vi bygga någonting med gammal teknik
              när det finns en ny teknik framtagen och vi väntar på att den
              ska kunna användas för kommersiellt bruk i fullskaleprojekt!
            </seg>
            <seg n="5c1a39a6">
              Det där tror jag hinner lösa sig under den tiden som vi jobbar
              färdigt med och utvecklar vårt eget förslag. Det är långt ifrån
              färdigutvecklat i dagsläget. Det uppdrag som Rekke hittills har
              haft sträcker sig inte så långt fram att vi i dag är redo att
              fatta ett beslut. Det handlar också om att se om det finns ett
              intresse från våra nordiska grannländer att samverka om ett sådant
              här projekt. Det är naturligtvis en del av mitt fortsatta uppdrag:
              att ha en nära kontakt med våra nordiska hälsoministrar och med
              dem föra fortsatta resonemang, om det svenska alternativet, hur
              de ser på det och om det är en framkomlig väg som vi har att gå.
            </seg>
            <seg n="18919fcb">
              Men Mona Sahlin, se också på den problematik och de komplikationer
              som finns på vägen! Mona Sahlin tenderar att göra resan lite väl
              enkel och lätt, plötsligt i opposition, trots att frågan som sagt
              var låg stilla ganska lång tid från det att Rekke hade levererat
              sin rapport.
            </seg>
          </u>
          <note type="speaker" n="b3a0eaaf">
            Anf. 22 MONA SAHLIN (s):
          </note>
          <u who="mona_sahlin_813e3b" xml:id="i-9c58b02390407e19-2" n="5cc336bf">
            <seg n="816ee398">
              Herr talman! Jag vill bara kort säga att det ju blir lite lustigt
              att först uttrycka kritik mot den förra regeringen för att vi
              var lite långsamma, som Maria Larsson uttryckte det, och sedan
              bygga upp hela den egna argumentationen kring att den här frågan
              är så svår, att det här faktiskt tar tid och att man inte kan
              stressa på. Låt oss vara överens om att frågeställningen är svår,
              att den tekniska utvecklingen är komplicerad, att det sannolikt
              kommer att dyka upp många både möjligheter och problem under resans
              gång att lösa antingen nationellt eller tillsammans med några
              av de nordiska länderna och också med en mycket högre aktivitet,
              vilket jag tror att vi båda hoppas att den europeiska unionen
              kan ha på många vis i den här processen.
            </seg>
            <seg n="65320625">
              Jag tycker att det blir lite orimligt om vi bara bygger upp det
              här på diskussionen om vem som hade mest bråttom. Den förra regeringen
              agerade mycket gemensamt med mycket stort allvar, gav uppdraget
              till Rekke, diskuterade med de nordiska länderna, avsatte pengar
              i budgeten och hade verkligen den uttalade strategin att bygga
              upp egen produktion av vaccin i vårt land. Det är fortfarande
              den frågeställningen som jag tycker att vi inte är färdiga med.
              Vi kommer väl inte längre i dag, men jag tolkar ändå det Maria
              Larsson sade som att vi stryker det där om:et i funderingarna
              och bara tittar på när och hur Sverige som ett av många länder
              måste bidra till den internationella kapaciteten när det gäller
              produktion av vaccin. Jag tackar för debatten så här långt.
            </seg>
          </u>
          <note type="speaker" n="2d70febd">
            Anf. 23 Statsrådet MARIA LARSSON (kd):
          </note>
          <u who="maria_larsson_808cf5" xml:id="i-6818c6f0c888f207-3" n="de90990a">
            <seg n="ad890a24">
              Herr talman! Det här har varit en angelägen fråga att ta sig
              an från dag 1 för regeringen. Låt mig återigen säga det. Det är
              en fråga som har högsta angelägenhetsgrad också fortsättningsvis.
              Vi tar den på stort allvar. Vi kommer att göra allt vi kan för
              att skjuta på och driva på för att få en bra lösning till stånd
              som kan öka vaccinproduktionen på svensk basis och på europeisk
              basis, eftersom vaccinet är en bristvara i dag.
            </seg>
            <seg n="da2b877a">
              Rekkes uppdrag fortsätter av den anledningen. Pengar finns i
              budgeten för att teckna pandemigarantier så att vi ska ha tillgång
              till mesta möjliga vaccin i händelse av en pandemi. Beredskapen
              höjs ytterligare genom att regeringen nu har en pandemiövning
              den 22 november.
            </seg>
            <seg n="0efaa60b">
              Många steg har tagits på den korta tid som vi har haft till förfogande.
              Vi kommer att fortsätta i den takten. På det nordiska ministerrådsmötet
              i slutet av november har jag möjlighet att med mina nordiska kolleger
              fortsätta resonemangen kring hur framtidsmöjligheterna ser ut
              för att ha snabbast möjliga framkomliga takt i den här frågan.
            </seg>
            <seg n="bb51727a">
              Jag vill tacka Mona Sahlin för att frågeställningen väcktes,
              även om det var Ylva Johansson som var mamma till den, och också
              för debatten.
            </seg>
          </u>
          <note n="5bc6d126">
            Överläggningen var härmed avslutad.
          </note>
          <note n="40710869">
            8 § Svar på interpellation 2006/07:47 om nedskärningar i kommunal
            vuxenutbildning
          </note>
          <note type="speaker" n="80d989e4">
            Anf. 24 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-64523c581a5f460d-3" n="0f72831c">
            <seg n="3c52cfec">
              Herr talman! Peter Hultqvist har frågat mig hur jag avser att
              säkerställa tanken på ett livslångt lärande i framtiden och hur
              jag avser att kompensera kommunerna för de sociala kostnader som
              riskerar att uppstå om människor som söker en andra chans i livet
              förnekas den möjligheten.
            </seg>
            <seg n="9058bf35">
              Studier är en möjlighet för den enskilde att av egen kraft stärka
              sin ställning i samhället och i arbetslivet. Vuxenutbildningen
              är en av möjligheterna till livslångt lärande som samhället erbjuder
              den enskilde. Den ger alla en chans att komplettera sina kunskaper,
              till exempel med sikte på arbetslivet eller för vidare studier.
              Vuxna som inte är behöriga att bli antagna till högskoleutbildning
              får möjlighet att läsa in de kurser som saknas. Den gymnasiala
              vuxenutbildningen och de eftergymnasiala utbildningarna vid sidan
              av högskolan är också viktiga för att ge många vuxna möjligheter
              till en yrkesutbildning.
            </seg>
            <seg n="05c02122">
              Volymen på vuxenutbildningen måste anpassas efter konjunktur
              och arbetsmarknadsläge. Mot bakgrund av regeringens politik för
              flera jobb och en förbättrad konjunktur är bedömningen att trycket
              på vuxenutbildningen kommer att minska. Även tidigare regeringar
              har ökat platserna i vuxenutbildningen när läget på arbetsmarknaden
              har krävt det, samtidigt som man har minskat antalet platser vid
              en högkonjunktur. Ett bra exempel är att statsbidraget till den
              kommunala vuxenutbildningen var 4,2 miljarder år 1999, 3,3 miljarder
              år 2002 och förra året 2,2 miljarder.
            </seg>
            <seg n="98859fd4">
              Vuxenutbildningen används också av många på ett sätt som aldrig
              var det primära syftet med utbildningen. I gymnasial vuxenutbildning
              har ca 40 %, omkring 75 000 personer, en treårig gymnasieutbildning
              eller mer. Många av dessa är ungdomar som kommer direkt från gymnasieskolan.
              Inte mindre än 38 % av dem som deltar i gymnasial vuxenutbildning
              är under 25 år. Detta motsvarar ungefär 70 000 personer.
            </seg>
            <seg n="da490d8c">
              Ungdomar som just har lämnat gymnasieskolan och går till komvux
              för att konkurrenskomplettera, det vill säga läsa om kurser i
              vilka de redan har betyg, är inte en grupp som gymnasial vuxenutbildning
              ska vända sig till. Gymnasieskolan måste i betydligt högre grad
              lyckas med att föra ungdomar till deras utbildningsmål. Regeringen
              avser därför att tillsätta en utredning för att åstadkomma en
              höjd kvalitet i gymnasieskolan. Detta är viktiga åtgärder som
              frigör resurser för vuxna inom vuxenutbildningen. Det innebär
              också att gruppen ungdomar som snabbare kommer ut i arbetsliv
              eller vidare till studier på nästa nivå kommer att öka.
            </seg>
            <seg n="00434471">
              Vuxenutbildningens resurser ska med andra ord riktas till grupper
              som enligt gällande bestämmelser ska prioriteras.
            </seg>
            <seg n="48cad922">
              En annan utgångspunkt för vår politik är att kommunernas självstyre
              ska respekteras. Kommunerna kan bättre än staten avgöra invånarnas
              behov av utbildning, vilket kommunerna själva ofta påpekar. Regeringen
              har därför föreslagit att det riktade statsbidraget läggs in i
              det generella bidraget till kommunerna från och med år 2007.
            </seg>
            <seg n="43927ce7">
              Avslutningsvis, herr talman, har regeringen i budgetpropositionen
              för 2007 aviserat flera viktiga reformer på vuxenutbildningsområdet.
              De handlar om mer valfrihet, bland annat genom fristående vuxenutbildning,
              en utvecklad svenskundervisning för invandrare, förstärkningar
              av den eftergymnasiala yrkesutbildningen och mycket mer. Reformerna
              kommer att stärka och utveckla vuxenutbildningen till gagn för
              ett livslångt lärande för vuxna.
            </seg>
          </u>
          <note type="speaker" n="d300a7fd">
            Anf. 25 PETER HULTQVIST (s):
          </note>
          <u who="peter_hultqvist_c9866b" xml:id="i-cc297457627ad457-0" n="edc6aab6">
            <seg n="8e1557d8">
              Herr talman! Tack för svaret. Det är uppenbart att jag och Jan
              Björklund har grundläggande skilda uppfattningar när det gäller
              komvux. För min del skjuter jag fram den kommunala vuxenutbildningens
              betydelse för möjligheterna för elever med en svag skolbakgrund
              att komma igen. Det faktum att många som går på komvux inte har
              svenska som modersmål och att komvux har stor betydelse för integrationen
              i samhället är saker som är viktiga att notera.
            </seg>
            <seg n="88b56feb">
              Björklund betonar att elever som nyss slutat gymnasiet använder
              komvux för att läsa upp betygen, och han pekar på en positiv utveckling
              på arbetsmarknaden som argument för att minska statens stöd. För
              min del är komvux inte i första hand en arbetsmarknadspolitisk
              åtgärd. Det är en utbildningsmöjlighet. Här finns det en mycket
              stor skillnad.
            </seg>
            <seg n="bd66601e">
              Visst är det så att andelen studerande på komvux har skiftat
              genom åren. År 1998 var den som störst genom Kunskapslyftet. Det
              var en satsning som riktade sig till studerande över 25 år. Det
              var en fin reform som trots borgerligt motstånd gav många möjlighet
              att höja sin kompetens och banade väg för ett nytt yrkesval. Sverige
              blev i samband med det ett internationellt föredöme när det gällde
              satsningen på vuxnas lärande. Vi borde försöka behålla den positionen
              på ett offensivt sätt.
            </seg>
            <seg n="98763c6e">
              Enligt den senaste statistiken från Skolverket 2004/05 är det
              230 000 personer som nu studerar på komvux. Ca 80 000 av dem är
              utlandsfödda. Ca 40 % av det totala antalet elever på komvux har
              högst tvåårigt gymnasium.
            </seg>
            <seg n="6945506d">
              Vi socialdemokrater är inte beredda att minska statsbidraget.
              Vi anser att det skadar den kommunala vuxenutbildningen att strypa
              det med en tredjedel. Om inte kommunerna täcker upp det förlorade
              statliga stödet med egna medel riskerar lokal infrastruktur för
              livslångt lärande att raseras. Tyvärr riskerar nedskärningar av
              det slag som regeringen föreslår att leda till ett minskat lokalt
              ämnesutbud. Risken är stor för att det lokala utbudet som helhet
              blir torftigare.
            </seg>
            <seg n="7d73d024">
              Min bedömning är att regeringen med sitt förslag antingen kallt
              räknar med att kommunerna kompenserar nedskärningen eller så har
              man inte informerat sig om de eventuella konsekvenser som den
              här neddragningen kan få.
            </seg>
            <seg n="246b6f9b">
              Regeringen kan inte heller garantera att det inte är de svagaste
              eleverna som får bära oket av neddragningarna. Eftersom rekryteringsstödet
              för dem över 26 år tas bort blir det dels ekonomiskt problematiskt
              för många att fortsätta sina komvuxstudier, dels förhindras många
              från att gå in i studier. Alternativet är att låna pengar.
            </seg>
            <seg n="935ffbd5">
              Ett stort problem är att eftersom många kommuner beviljar stödet
              terminsvis kommer många studerandes studiefinansiering att bara
              ryckas bort rakt av. Det får självfallet effekter på kommunernas
              sociala kostnader.
            </seg>
            <seg n="edcd2c0f">
              Visst kan konkurrenskomplettering efter gymnasiet anses vara
              ett problem. Men frågan är hur stort ett problem är som bygger
              på människors vilja att förkovra sig. I grunden är det positivt
              att människor tar itu med sin situation. För att dra en gränslinje
              mellan dessa elever och dem som söker direkt från gymnasieskolan
              anser vi socialdemokrater att de bör hanteras i en annan kvot
              när de söker till högskolan. Alla under 25 år är dessutom inte
              elever som konkurrenskompletterar.
            </seg>
            <seg n="b20c0256">
              Självklart får en nedskärning med 600 miljoner effekter för det
              livslånga lärandet. När pengarna försvinner backar hela komvuxorganisationen.
              Är det inte bättre att vänta med besparingsförslag och med att
              göra de här ingreppen i komvux till dess att konsekvenserna av
              alla de nya, och nu mycket diffusa, förslag som Björklund säger
              förbereds kan överblickas? Det skulle vara mycket intressant att
              höra Björklunds kommentar på den punkten.
            </seg>
          </u>
          <note type="speaker" n="6b5aa85e">
            Anf. 26 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-64523c581a5f460d-4" n="0f72831c">
            <seg n="e3d7d409">
              Herr talman! Även om Peter Hultqvist gör allt för att få det
              att låta som om vi hade väldigt olika syn på komvux är det naturligtvis
              inte så, utan den grundläggande synen är exakt densamma. Komvux
              finns för att personer som av olika skäl i unga år antingen prioriterat
              bort eller misslyckats i skolan ska kunna få en andra chans. Det
              är helt självklart, och det är därför komvux finns. Den har vuxit
              fram i mycket bred politisk enighet, och det behövs alltid en
              rätt omfattande komvux i Sverige.
            </seg>
            <seg n="e559aa74">
              Lika självklart är det att storleken på komvux på marginalen
              måste variera efter konjunkturen eftersom trycket på komvux blir
              mycket större när många är arbetslösa. Då vill många fler läsa
              där och utnyttja tiden i arbetslöshet till att förkovra sig i
              stället för att slå dank, och det är bra. När sedan arbetsmarknaden
              blir bättre sjunker trycket på komvux. Det låter på Peter Hultqvist
              som om detta vore en insikt som slagit den nuvarande regeringen
              för bara några veckor sedan.
            </seg>
            <seg n="49dc8f75">
              Sanningen är den att alla regeringar gjort neddragningar. Den
              socialdemokratiska regering som Peter Hultqvist stött har under
              några år dragit ned mycket mer än det som vi nu föreslår. Inte
              talade Peter Hultqvist om klasskamp under den tiden, men nu är
              det plötsligt förstamajtalet som kommer fram i anförandet.
            </seg>
            <seg n="5263945e">
              Vi drar ned anslaget med ungefär 600 miljoner när vi nu går in
              i en arbetsmarknadssituation som är ljusare än vad många i Sverige
              över huvud taget kan minnas. Den socialdemokratiska regeringen
              drog ned med 2,4 miljarder utan att Peter Hultqvist larmade speciellt
              mycket. Det är möjligt att när far super så är det rätt, jag vet
              inte, men de nedskärningar vi gör är blygsamma jämfört med dem
              som de socialdemokratiska utbildningsministrarna gjort under senare
              år.
            </seg>
            <seg n="89cee3a5">
              Sedan undrar jag, Peter Hultqvist: Kan vi inte glädjas lite åt
              att jobben nu kommer? Rapporterna haglar in om att arbetsmarknadssituationen
              förbättras. Jobben kommer, människor får jobb och snart är det
              arbetskraftsbrist. Det är ju något positivt. Det är väl ingenting
              att stå här och vara ledsen över. Det är otroligt glädjande att
              det är så.
            </seg>
          </u>
          <note type="speaker" n="d3b4d60b">
            Anf. 27 PETER HULTQVIST (s):
          </note>
          <u who="peter_hultqvist_c9866b" xml:id="i-cc297457627ad457-1" n="edc6aab6">
            <seg n="a71c8981">
              Herr talman! Jag tycker att Jan Björklunds bedömningar av arbetsmarknadsläget
              är väldigt intressanta. I valrörelsen lät det på ett helt annat
              sätt från den borgerliga sidan. Då ville man inte kännas vid den
              positiva utveckling som var på gång, men nu försöker man nästan
              ta åt sig äran av det som händer trots att det bara gått några
              veckor sedan valet och trots att ni, Jan Björklund, inte påverkat
              utvecklingen över huvud taget. Det är bra att du ger ett erkännande
              till den s-politik som tyvärr inte kan fortsätta att föras men
              som fortfarande påverkar i positiv riktning.
            </seg>
            <seg n="851c92ab">
              Kunskapslyftet var den stora satsningen när det gällde vuxenutbildning.
              Det fördes oerhört stora belopp till den sektorn, och det var
              inte bara en arbetsmarknadsåtgärd. Det var också en åtgärd för
              att ge många människor som tyckte att det var dags att förändra
              sitt liv chansen till detta. När ett sådant femårigt projekt försvinner
              det var ju sagt att det skulle pågå i fem år märks det naturligtvis
              också i nivåerna på den totala andelen i vuxenutbildning. När
              man beskriver verkligheten måste man alltså även beskriva den
              delen. Men det jag menar är skillnaden mellan ditt och mitt sätt
              att argumentera är att du hela tiden talar om det som en arbetsmarknadsåtgärd,
              medan jag betonar att det är en utbildningsmöjlighet och en utbildningsåtgärd.
              I det ligger också en ganska djup skillnad i värdering.
            </seg>
            <seg n="652add2b">
              Det finns en ytterligare aspekt på detta, nämligen att det byggts
              upp en lokal infrastruktur när det gäller dessa saker. Det handlar
              om lokala lärcentrum som i sig är motorer i ett lokalt utvecklingsarbete.
              Där finns möjligheter att koppla in näringsliv och fackliga organisationer,
              och en sådan organisation öppnar också för nya typer av uppdragsutbildning.
              Det är en utveckling som inte bara riskerar att begränsas utan
              också att stoppas om nedskärningarna genomförs. Det hämmar kreativiteten,
              och det hämmar visionerna och utvecklingsarbetet.
            </seg>
            <seg n="45257128">
              Jag skulle även vilja beröra det kommunala självstyret, som Jan
              Björklund talade sig varm för. Jag tycker också att det är en
              viktig princip, men att ta bort det särskilda statsbidraget och
              flytta det till det generella, i kombination med att man plockar
              bort en tredjedel av pengarna, visar i praktiken att regering
              och riksdag drastiskt minskar tydligheten i sina ambitioner när
              det gäller vuxnas lärande.
            </seg>
            <seg n="d75a99ca">
              Björklund talar om respekten för kommunernas självstyrelse, men
              sådant tal får inte bli ett sätt för ledande politiker att gömma
              sig för verkligheten. Jag har i snart två decennier deltagit i
              kommunala budgetberedningar och vet att denna typ av tänkande
              inte på något sätt garanterar att pengarna hamnar på de ställen
              som centrala politiker talar sig varma för, särskilt inte om de
              sociala kostnaderna samtidigt riskerar att öka. Risken är stor
              att den bantade komvuxandelen i Björklunds generella statsbidrag
              i vissa kommuner i stället hamnar i socialförvaltningsbudgeten
              som ett resultat av hans egna nedskärningar. Det uppstår ett moment
              22, och det bästa vore därför om regeringen stannade upp lite
              grann och funderade, drog tillbaka förslaget och tänkte igenom
              situationen en gång till eftersom förslaget är dåligt underbyggt.
              Jag tror inte att regeringen kan överblicka konsekvenserna.
            </seg>
            <seg n="42f461cd">
              Jag tycker att debatten hittills visat att vi har olika uppfattningar,
              och jag tycker inte att svaret på min första fråga är tillfredsställande.
              Frågan hur kommunerna ska kompenseras för de sociala kostnaderna
              har Jan Björklund bara glidigt förbi. Nu har han chansen att svara
              på den.
            </seg>
          </u>
          <note type="speaker" n="64d2fa92">
            Anf. 28 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-64523c581a5f460d-5" n="0f72831c">
            <seg n="e3b2c8b5">
              Herr talman! Det är något märkligt med debatten, för Peter Hultqvist
              lyssnar inte på svaren. Det spelar ingen roll hur många svar jag
              ger; han håller sig ändå till de förskrivna anförandena.
            </seg>
            <seg n="9091902a">
              Sanningen är att den nedskärning som sker i bidragen till komvux
              nu är mycket mindre än den som Peter Hultqvists egen regering
              gjort under åratal. Det är inte alls bara fråga om avvecklingen
              av Kunskapslyftet. Det skars ned med 400 miljoner mellan 2005
              och 2006, och om man ser på det från 2002 och framåt har det skurits
              ned med ett par miljarder. Nu föreslår vi en besparing på 600
              miljoner, och det är just de sista 600 miljonerna som Peter Hultqvist
              är oerhört upprörd över. Det beror förstås inte på att just de
              600 skulle utgöra någon skillnad mot tidigare utan på att det
              inte längre är hans egen regering som föreslår det. Det är naturligtvis
              skillnaden.
            </seg>
            <seg n="985367a6">
              Om vi struntar i att partipolitisera och i stället funderar på
              verkligheten, Peter Hultqvist, resonerar jag precis som de företrädare
              med socialdemokratisk partifärg som jag haft på Utbildningsdepartementet,
              nämligen att vuxenutbildning är till för att enskilda individer
              ska kunna förkovra sig, vilket vi båda nu sagt ett par gånger.
              Det är en utbildningsinsats, men efterfrågan på denna insats varierar
              med arbetsmarknadsläget. Så har Thomas Östros och Ibrahim Baylan
              före mig resonerat, och så kommer jag att resonera. Vuxenutbildning
              är en utbildningsinsats, men storleken, dimensioneringen, varierar
              eftersom många fler vill studera, vill plugga, vill läsa i ett
              läge när de inte får något jobb på arbetsmarknaden.
            </seg>
            <seg n="0a1575ab">
              Nu kommer jobben. Just nu kommer jobben över hela Västeuropa,
              och Peter Hultqvist fick det att låta som om det var Göran Perssons
              förtjänst. Okej då, men jag tror inte att hans inflytande är riktigt
              så stort att hela Västeuropas högkonjunktur skulle bero på den
              avförda regeringen. Nu kommer alltså jobben. En högkonjunktur
              sveper över Europa. Dessutom kommer den jobbpolitik som den nya
              regeringen för att ytterligare förbättra arbetsmarknadsläget i
              Sverige nästa år.
            </seg>
            <seg n="64a333e8">
              Då kan vi göra den besparing på komvux som vi föreslår. Vad rör
              det sig om? Vi har 93 000 heltidsplatser på komvux i Sverige.
              Antalet elever är flera eftersom många inte läser på heltid, men
              vi har 93 000 heltidsplatser just nu. Nästa år minskas antalet
              med 13 00014 000, vilket innebär 80 000 eller strax under 80 000
              platser. Det är sanningen. Det är en minskning med en sjättedel
              av platserna, vilket är en mycket mindre minskning än den som
              socialdemokraterna gjort under tidigare år. Men då larmade inte
              Hultqvist.
            </seg>
            <seg n="bb019464">
              Det finns en aspekt till i Peter Hultqvists anförande som jag
              funderat mycket på. Jag försöker förstå det socialdemokratiska
              budgetalternativet. Ni föreslår i er höstmotion samma ekonomiska
              ramar som den avgående regeringen hade tänkt föreslå. Eftersom
              ni nu går emot alla besparingar som vi föreslår undrar jag: Betyder
              det att ni också går emot de satsningar som vi föreslår? Vi tänkte
              föreslå 2 miljarder på lärarfortbildning. Det finns inte ett öre
              kvar till det om du går emot alla besparingar. Det vore intressant
              att höra hur du ska finansiera den satsning som du står och utlovar.
              Rekryteringsbudgeten kritiserar du också. Alla besparingar som
              vi föreslår går du emot. Det måste betyda att ni även går emot
              alla satsningar, för några andra pengar finns väl inte, eller?
            </seg>
          </u>
          <note type="speaker" n="dcd532e4">
            Anf. 29 PETER HULTQVIST (s):
          </note>
          <u who="peter_hultqvist_c9866b" xml:id="i-cc297457627ad457-2" n="edc6aab6">
            <seg n="c94213b5">
              Herr talman! Jag får tacka Jan Björklund för debatten. Det här
              är ju mitt sista inlägg.
            </seg>
            <seg n="307e9807">
              Man kommer aldrig ifrån att en regerings ekonomiska politik är
              oerhört viktig för hur det blir med jobben. Jag kan dock konstatera
              att Jan Björklund nu bytt ut retoriken från valrörelsen, vilket
              är bra. Då talade han om massarbetslöshet samtidigt som vi försökte
              förklara att vår ekonomiska politik faktiskt lett till att arbetslösheten
              minskar och jobben kommer. Det tycker jag är intressant.
            </seg>
            <seg n="915c3728">
              Sedan tycker jag att det fortfarande finns skilda uppfattningar
              i denna fråga. När vi drev igenom Kunskapslyftet var det med stort
              borgerligt motstånd. Den stora lottningen i pengar skedde när
              Kunskapslyftet avvecklades; det var ju sagt att det skulle vara
              i fem år.
            </seg>
            <seg n="59721ca7">
              När jag skrev interpellationen utgick jag från den lokala verkligheten.
              Jag har tillsammans med komvuxelever och lärare på vuxenutbildningen
              i Borlänge fört dessa resonemang och sedan fullföljt uppdraget
              från dem att ta upp frågan med Jan Björklund.
            </seg>
            <seg n="d9b4b4bb">
              Att jag har förberett mig och skrivit mina inlägg är ett tecken
              på att jag tar detta på allvar. Jag ställer mig inte bara och
              pratar rätt ut. Om du sedan vill ironisera över det så är det
              din sak. Jag tar detta på allvar, och därför förbereder jag mig
              inför debatten.
            </seg>
            <seg n="bf9a1710">
              Den linje som regeringen nu driver är inte bra för många vuxenstuderande.
              Den är heller inte bra för människor som överväger studier. Den
              är heller inte bra för komvuxpersonal, som nu känner stor oro
              inför framtiden. Det handlar om lokala utbildningssatsningar som
              nu riskerar att strypas. Det är faktiskt den krassa lokala verkligheten.
              Jag har sett det, för jag har varit ute och träffat de människor
              som det gäller.
            </seg>
            <seg n="a26d6dbf">
              Jag tycker att det bästa vore om regeringen kunde vara lite ödmjuk
              om man tänkte till en gång till och inte var så hastig i sina
              omdömen och tvärsäker i sina förslag. Det går fort men fel. Det
              vill jag sända med dig att tänka på som ett minne av den här debatten.
              Jag hoppas faktiskt att man kan påverka genom den här typen av
              debatter. Att så ett spår av eftertanke har varit mitt syfte med
              debatten.
            </seg>
          </u>
          <note type="speaker" n="e3145ad2">
            Anf. 30 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-64523c581a5f460d-6" n="0f72831c">
            <seg n="6a8247a1">
              Herr talman! Jag uppskattar Peter Hultqvists engagemang och att
              frågan tas upp. Jag uppskattar också att Peter Hultqvist är väl
              förberedd. Det som förvånar mig något är att det jag säger som
              svar inte spelar någon roll för de repliker Peter Hultqvist läser
              upp. Då blir det just inte mycket av debatt. Då kunde vi ha en
              skriftväxling någonstans i stället. Vitsen med en debatt måste
              väl ändå vara att vi ska lyssna på varandra?
            </seg>
            <seg n="fce1afb9">
              Jag har gång på gång sagt att jag inte har någon annan syn på
              vuxenutbildningen än att den är till för att vuxna människor ska
              få chansen att förkovra sig. Precis som mina socialdemokratiska
              företrädare i ämbetet anser jag att dimensioneringen av vuxenutbildningen
              måste kunna anpassa efter arbetsmarknadsläget. Den anpassning
              vi nu gör är mycket mindre än den som har skett tidigare år.
            </seg>
            <seg n="b1352eb7">
              Vuxenutbildningen är viktig. Vuxna ska kunna få en andra chans
              om de har sumpat grundskolan eller gymnasiet eller om de vill
              växla spår i livet. Därför behöver vi alltid ha en mycket gedigen
              vuxenutbildning i Sverige. Det är den nya regeringens ambition
              att vi ska ha det.
            </seg>
          </u>
          <note n="5bc6d126">
            Överläggningen var härmed avslutad.
          </note>
          <note n="1e6a17d3">
            9 § Svar på interpellation 2006/07:48 om elevinflytande
          </note>
          <note type="speaker" n="c943ab5f">
            Anf. 31 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-1efd3dbf69cbb00b-0" n="0f72831c" next="i-d8037d7ea297b3a1-0">
            <seg n="468455e3">
              Herr talman! Rossana Dinamarca har ställt frågor om elevinflytande,
              demokrati och elevers ansvarstagande i skolan.
            </seg>
            <seg n="cfb05191">
              Elevernas inflytande i skolväsendet är viktigt, både ur ett demokratiperspektiv
              och för skolans utveckling. Skolans demokratiuppdrag innebär att
              skolan ska ge eleverna kunskaper om demokrati och mänskliga rättigheter,
              samtidigt som skolan ska fungera demokratiskt. Det finns undersökningar
              som visar att elever med erfarenhet av inflytande bättre klarar
              att göra egna val, söka information och att samarbeta.
            </seg>
            <seg n="5c4620dc">
              Skollagen och läroplanerna för grund- och gymnasieskolan slår
              fast att eleverna ska ha inflytande över hur deras utbildning
              utformas. Inflytandet ska anpassas efter deras ålder och mognad.
              Det innebär att en elev i årskurs 3 i gymnasieskolan kan ta större
              ansvar för sin utbildning än en elev som precis har börjat i grundskolan.
            </seg>
            <seg n="f07c26e5">
              I dag regleras elevinflytandet främst genom skolformsförordningar
              och läroplaner. För att ge frågan om elevinflytande större tyngd
              avser regeringen att i den kommande skollagspropositionen återkomma
              med förslag som tydliggör regleringen av elevinflytandet i skolan.
            </seg>
            <seg n="d288022e">
              Av grundskoleförordningen framgår att eleverna i varje klass
              eller undervisningsgrupp ska ges tillfälle att tillsammans med
              läraren behandla frågor som är av gemensamt intresse för eleverna.
              Många skolor har i dag elevråd som tränar eleverna i demokratiska
              arbetsformer. Jag anser att det är en bra form för inflytande
              som ger rektor och skolledningen en möjlighet att ta till sig
              elevernas synpunkter. Samtidigt måste jag här understryka att
              ytterst få elever strävar efter att styra sin skola administrativt.
              Regeringen har därför inte för avsikt att permanenta försöksverksamheten
              med lokala styrelser med elevmajoritet i gymnasieskolan.
            </seg>
            <seg n="d9b44125">
              Jag anser att det är skolans lärare och rektorer som ska ha det
              avgörande inflytandet i skolan. Lärarna har dock en skyldighet
              att ge eleverna möjlighet att utöva inflytande på undervisningen
              och att ta ansvar för sina studieresultat. Det förutsätter att
              skolan klargör utbildningens mål, innehåll och arbetsformer, liksom
              vilka rättigheter och skyldigheter eleverna har.
            </seg>
          </u>
          <note n="d49ceef3">
            Rossana Dinamarca frågar mig också om elevskyddsombuden. En utredning
            om bättre arbetsmiljöregler lämnade sitt delbetänkande den 4 maj
            2006. Utredningens förslag bereds för närvarande i Utbildningsdepartementet.
          </note>
          <u who="jan_bjorklund_a3204b" xml:id="i-d8037d7ea297b3a1-0" n="0f72831c" prev="i-1efd3dbf69cbb00b-0">
            <seg n="0dbb7f58">
              Sammanfattningsvis anser jag att det är självklart att eleverna
              ska ha inflytande i skolan. Jag anser dock inte att eleverna ska
              bestämma över sina lärare.
            </seg>
          </u>
          <note type="speaker" n="73911248">
            Anf. 32 ROSSANA DINAMARCA (v):
          </note>
          <u who="rossana_dinamarca_3249c7" xml:id="i-0f7f1e0b5a5b0951-0" n="c24380d2">
            <seg n="0815b1df">
              Herr talman! Jag vill börja med att tacka för svaret. Det är
              till stora delar ett bra svar det kanske är lite förvånande för
              Jan Björklund att få höra mig säga det.
            </seg>
            <seg n="ebf4cffc">
              Jag välkomnar att frågan om elevinflytande kommer att få större
              tyngd i den kommande skollagen. Det är något som också vi i Vänsterpartiet
              driver.
            </seg>
            <seg n="4cfcd44c">
              Men jag saknar de konkreta förslagen. Det enda konkreta som ministern
              har att komma med här är att man vill avskaffa de lokala styrelserna
              med elevmajoritet. Ministern menar att de bör avskaffas eftersom
              det enligt ministern är ytterst få elever som strävar efter att
              styra sin skola administrativt. Om vi skulle applicera samma resonemang
              på lågt valdeltagande skulle vi komma till slutsatsen att vi ska
              avskaffa de allmänna valen. Givetvis ska vi inte göra det! Tvärtom
              ska vi vidta åtgärder för att öka valdeltagandet. Detsamma bör
              göras för att utveckla elevinflytandet och demokratiarbetet i
              skolan.
            </seg>
            <seg n="c994c283">
              Vi ska inte överdriva det inflytande som de lokala styrelserna
              har. Det är ändå rätt begränsat. De får inte fatta beslut om enskilda
              personer och lärare. Rektorer och annan personal har fortfarande
              det professionella ansvaret. De frågor de kan fatta beslut om
              är sådana frågor som rör eleverna och förutsättningar för deras
              lärande. Det kan ju inte vara annat än positivt för utvecklingen
              på skolan med elever som engagerar sig. Vad är det som skolministern
              är rädd ska hända?
            </seg>
            <seg n="4cbe563f">
              I andra sammanhang har skolministern sagt att elever under 18
              inte kan ta ansvar för fattade beslut. Försöksverksamhet har visat
              att på skolor som har fungerande elevdemokrati, där eleverna har
              ett rejält inflytande, tar eleverna också ansvar. Det är också
              min personliga erfarenhet från arbete inom skolan. Har ministern
              något exempel på att försöksverksamheten har fått negativa konsekvenser?
            </seg>
            <seg n="334eca0a">
              Skolministern avslutar sitt svar med att säga att han tycker
              att det är självklart att eleverna ska ha inflytande i skolan,
              men att eleverna inte ska bestämma över sina lärare. Inflytande
              handlar inte om att få bestämma över lärarna eller om att man
              ska få precis som man vill. Det innebär att man ska få göra sin
              röst hörd och därigenom ha möjlighet att påverka.
            </seg>
            <seg n="994e0d01">
              Vi kan inte strunta i vad eleverna tycker. De tillbringar större
              delen av sin barndoms- och ungdomstid i skolan. Då är det viktigt
              att de på samma sätt som vi vuxna kräver att ha i arbetslivet
              har inflytande över hur deras skola ser ut, vilken mat som serveras,
              planeringen av undervisningen, vilka regler som ska gälla och
              hur schemat ska läggas upp. Vi måste bryta tendensen att elevernas
              upplevande av inflytande minskar ju äldre de blir.
            </seg>
            <seg n="9bb02edd">
              Det är synd att ministern lämnar frågan om elevskyddsombuden
              helt därhän. Det skulle ändå vara intressant att få höra något
              om hur han ser på elevskyddsombuden. Anser han att de ska ha samma
              rättigheter som andra skyddsombud på andra arbetsplatser? Ska
              deras ställning stärkas eller försvagas?
            </seg>
          </u>
          <note type="speaker" n="c3234dbd">
            Anf. 33 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-64523c581a5f460d-7" n="0f72831c">
            <seg n="e96d2331">
              Herr talman! Jag tror att den stora skillnaden mellan min uppfattning
              och den uppfattning som Rossana Dinamarca och hennes parti företräder
              i den här frågan gäller om eleverna ska ha inflytande i skolan
              eller om de ska bestämma i skolan. Jag menar att eleverna ska
              ha inflytande, precis som jag utvecklade i mitt svar, men eleverna
              ska inte vara de som ytterst bestämmer i skolan.
            </seg>
            <seg n="24fa9f01">
              Lagen om styrelser med elevmajoritet för gymnasieskolor innebär
              att man går över den gränsen. Man säger där att det ska vara en
              styrelse som delvis tar över rektors beslutsbefogenheter enligt
              skollagen, och i den styrelsen ska eleverna ha majoritet. Plötsligt
              befinner man sig i en situation där eleverna kan rösta ned rektorn
              och de professionellt utbildade lärarna i frågor om hur en skola
              ska styras. Där har vi en stor skillnad i synsätt mellan oss.
              Jag tycker att det finns flera skäl till att den lagen ska avskaffas.
              Det kommer att ske.
            </seg>
            <seg n="71ea4e7b">
              Det första skälet är att en gymnasieskola har en budget på kanske
              6070 miljoner kronor. Men elever som ännu inte är myndiga, som
              inte har fyllt 18 år, har själva inte rätt att gå till banken
              och teckna lån. Men här ska plötsligt sex sju elever i en styrelse
              få ansvar för att bestämma över en budget på 60 miljoner. Det
              är helt orimligt. Att lägga det ansvaret på eleverna är inte sjyst
              mot eleverna.
            </seg>
            <seg n="9a538fee">
              Det andra skälet är att en viktig princip är att ansvar och makt
              måste hänga samman. Om man ger en grupp en massa makt måste den
              gruppen också kunna ta ansvar. Det går inte att utkräva ansvar
              av sex sju elever i 1618-årsåldern i en styrelse på det sätt som
              vi anser att en rektor kan avkrävas ansvar.
            </seg>
            <seg n="211d2379">
              Detta är en fundamental princip i all myndighetsutövning eller
              i all verksamhet med ansvar och makt. Det är lätt att säga att
              eleverna ska bestämma. Men hur tar de efteråt ansvar för de beslut
              som fattas? Tänk om beslut fattas som innebär att vissa elever
              far illa genom att de inte får tillräcklig stödundervisning? Vilka
              elever i en elevstyrelse kan ta ansvar för det efteråt? Rektor
              har ett ansvar enligt skollagen. Sköter han sig inte kan han bli
              avsatt. Men vad gör man med elever som fattar beslut som inte
              ligger i linje med lagar och förordningar? Vad ska man då göra?
              Det går aldrig att avkräva ansvar efteråt. Det är det andra argumentet.
            </seg>
            <seg n="0d9221ea">
              Det tredje skälet är att det är ett sådant otroligt förakt för
              professionell kunskap som Vänsterpartiet uppvisar i den här debatten.
              Lärare har gått fyra fem år på olika högskolor och universitet.
              Rektorer har ofta ännu mer utbildning och har utsetts därför att
              de har en förmåga och en professionell kompetens. De ska bli nedröstade
              av elever som inte ännu har gått färdigt skolan! Ingen tänker
              tanken att de medicinska besluten på ett sjukhus ska fattas genom
              omröstning bland patienterna. Man litar på att de som har professionell
              utbildning och kunskap lyssnar på patienterna men sedan fattar
              beslut utifrån sin kompetens. När det gäller lärare och rektorer
              är deras kompetens ingenting värd i Vänsterpartiets värld. Alla
              kan sköta skolan bättre än dem. Det är den tredje avgörande invändningen.
            </seg>
            <seg n="0f8bb256">
              Jag är för inflytande för elever i skolan men inte för att eleverna
              ska bestämma över sina rektorer och lärare.
            </seg>
          </u>
          <note type="speaker" n="9a39353b">
            Anf. 34 ROSSANA DINAMARCA (v):
          </note>
          <u who="rossana_dinamarca_3249c7" xml:id="i-0f7f1e0b5a5b0951-1" n="c24380d2">
            <seg n="b4016490">
              Herr talman! Inflytande och bestämmande är det som skiljer vår
              politik åt, säger ministern.
            </seg>
            <seg n="e234bc71">
              Jag upprepar igen att vi inte säger att eleverna ska bestämma
              allt i skolan, men eleverna måste ha möjlighet till inflytande
              i skolan. Den tendens vi ser i dag är att små barn anser sig ha
              större inflytande än vad en gymnasieelev känner. Inflytandet minskar
              ju högre upp i åldrarna de kommer. Det är väl ingen bra tendens,
              Björklund?
            </seg>
            <seg n="eded2677">
              Jag vill veta om ministern har något exempel på där de lokala
              styrelserna har fått några negativa konsekvenser. Det är det som
              ministern grundar sin rädsla på. Jag har inte fått några sådana
              exempel. Tvärtom.
            </seg>
            <seg n="cfd8d9fa">
              Sedan heter det att det inte går att avkräva ansvar av 1617-åringar.
              Vi ser exempel i skolarbetet där elevdemokratiarbetet fungerar
              bra och där de får vara med och bestämma om vilka regler som ska
              gälla. Det finns rapporter där det framgår att eleverna faktiskt
              tar ansvar för det de gemensamt har varit med och beslutat om
              och har haft inflytande över. Elever som har inflytande tar också
              ett större ansvar.
            </seg>
            <seg n="7882821c">
              Jag vill inte säga att man ska sätta sig över lärarnas profession.
              Men min erfarenhet är den, ministern, att lärare som är trygga
              i sin profession inte heller fruktar elevdemokrati. Det är tvärtom.
              Om det finns ett bra samarbete i skolan mellan lärare, elever
              och rektorer går det också att bygga upp en bra skola en skola
              som alla tar ansvar för.
            </seg>
          </u>
          <note type="speaker" n="b999d2b7">
            Anf. 35 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-64523c581a5f460d-8" n="0f72831c">
            <seg n="f84365ce">
              Herr talman! Jag har också läst dessa undersökningar. De är inte
              nya utan de kommer med jämna mellanrum. Där framgår att 19-åringar
              är mer kritiska till skolan än vad 7-åringar är. Betyder det att
              skolan för 19-åringarna är sämre? Det vet jag inte. Men varför
              är det så att en 18-åring i regel vet hur alla världsproblem ska
              lösas medan en 60-åring är mer osäker? Beror det på att man blir
              mindre klok med åren? Förmodligen inte. Efterhand i livet blir
              man mer rutinerad och erfaren, grunnar och inser att allt inte
              är så enkelt.
            </seg>
            <seg n="10d2d470">
              Att 19-åringen anser att han har mindre inflytande än vad 7-åringen
              anser kan bero på att 7-åringen har lägre förväntningar på inflytande.
              Det behöver inte innebära att inflytandet minskar, som Rossana
              Dinamarca försöker ge sken av. 7-åringen kanske inte förväntar
              sig elevstyrda skolor på det sättet.
            </seg>
            <seg n="d04cf1ee">
              Om Rossana Dinamarca inte är ute efter att eleverna ska bestämma
              över rektorer och lärare, varför ägnar du så mycket tid åt att
              argumentera för att eleverna ska ha majoritet i styrelsen? Varför
              ska de ha majoritet? Det är en intressant fråga. Varför anser
              Vänsterpartiet att eleverna ska ha majoriteten i styrelsen om
              man inte är ute efter just att de ibland ska kunna bestämma saker?
              Det är något som inte går ihop i resonemanget. Det måste vara
              kärnan i tanken att de ska ha majoriteten och att de ytterst kan
              begära omröstning i en sådan styrelse. Jag tror säkert att vid
              det fåtal försöksskolor som har prövat detta något enstaka år
              har det aldrig blivit någon stor konflikt, men att ni driver principen
              om att eleverna ska ha majoritet måste vara för att de ytterst
              ska kunna framtvinga en omröstning och vinna en sådan omröstning.
              Annars behöver inte majoritetsförhållandena regleras. Då är man
              inne på att eleverna kör över rektorn.
            </seg>
            <seg n="11647e30">
              Jag upprepar att rektor och lärare ska lyssna på sina elever.
              Rossana Dinamarca jämför en skola med de allmänna val vi hade
              för ett par månader sedan i Sverige. Då har varje svensk medborgare
              en röst. Rösterna räknas lika. Men en skola är inte en demokratisk
              institution på det sättet att principen en manen röst gäller.
              Då är naturligtvis eleverna alltid fler. Men en skola är inte
              en institution som ska styras på det sättet enligt min uppfattning.
            </seg>
            <seg n="d706f436">
              Elever och lärare är i skolan på olika villkor. Eleverna är i
              skolan på grund av att det råder skolplikt och för att de ska
              lära sig saker. Lärare jobbar i skolan för att lära eleverna saker.
              Lärarna kan mer än eleverna. Det är därför vi har en skola. Om
              eleverna från början kunde lika mycket som lärarna hade skolan
              varit överflödig. Lärarna och eleverna är inte i skolan på samma
              villkor och för att de ska sitta och rösta i klassrummet. Då är
              det klart att eleverna vinner om man räknar en manen röst. Men
              så ser inte jag det.
            </seg>
            <seg n="2326b052">
              Man ska lyssna på eleverna, men läraren och rektorn har en professionell
              kunskap, en utbildning och en kompetens. De kan innehållet i de
              kurser och ämnen som eleverna ännu inte har studerat. Därför är
              läraren bäst skickad att till sist avgöra hur undervisningen ska
              läggas upp. Eleverna har ännu inte gått igenom den undervisning
              Rossana Dinamarca anser att de ska bestämma uppläggningen över.
              Därför är de mindre skickade att göra detta. Man ska lyssna på
              eleverna, men de ska inte bestämma över lärarna.
            </seg>
          </u>
          <note type="speaker" n="9733322d">
            Anf. 36 ROSSANA DINAMARCA (v):
          </note>
          <u who="rossana_dinamarca_3249c7" xml:id="i-0f7f1e0b5a5b0951-2" n="c24380d2">
            <seg n="a70179ab">
              Herr talman! Skolministern hänger upp sig på lokala styrelser.
              För mig är elevdemokrati och elevinflytande någonting som sträcker
              sig från det att man börjar förskolan och upp till gymnasiet.
              I takt med att man blir äldre ska också inflytandet öka. Lokala
              styrelser finns enbart på gymnasiet.
            </seg>
            <seg n="713cb86e">
              Jag kan konstatera att skolministern inte kan komma med ett enda
              exempel där de lokala styrelserna inte har fungerat, där det har
              blivit helt huvudlöst när eleverna har varit i majoritet. Det
              är ändå kommunernas ansvar att inrätta lokala styrelser. Där tänker
              skolministern köra över kommunerna och säga att de inte får inrätta
              dessa lokala styrelser. Detta gör han trots att han inte kan ge
              några negativa exempel. Det är intressant.
            </seg>
            <seg n="2d0f9d92">
              Skillnaden mellan oss är att för mig handlar inte demokrati om
              att köra över någon utan om att faktiskt lyssna på och i så stor
              utsträckning som möjligt söka samförstånd. Det är min erfarenhet
              av hur elevdemokratiarbetet har fungerat när det fungerar som
              bäst och även när det gäller lokala styrelser. Man söker samförstånd.
              Eleverna är inte där för att jävlas med lärare och rektorer. Nu
              ska vi sätta åt dem, och nu ska vi skapa kaos i skolan. Tvärtom
              visar erfarenheten att eleverna faktiskt lyssnar mycket på vad
              lärare och rektorer har att säga. Man vill också göra sin röst
              hörd, få ett reellt inflytande och känna att man blir lyssnad
              på, precis som eleverna lyssnar på sina lärare och rektorer.
            </seg>
            <seg n="78f59e9f">
              Det är beklagligt med den syn som Jan Björklund har på eleverna,
              men också oroande med hans demokratisyn.
            </seg>
          </u>
          <note type="speaker" n="a2035e88">
            Anf. 37 Statsrådet JAN BJÖRKLUND (fp):
          </note>
          <u who="jan_bjorklund_a3204b" xml:id="i-64523c581a5f460d-9" n="0f72831c">
            <seg n="d5610f4e">
              Herr talman! Man frågade Sveriges gymnasieelever i rätt många
              olika undersökningar inför valet: Vad är det viktigaste ni vill
              ändra på i gymnasieskolan? Bland annat hade Aftonbladet Ungt val
              i våras, med hundratusentals ungdomar. Det var nästan ingen som
              svarade att vi vill bestämma i skolan. Däremot svarade nästan
              alla att de vill ha tidigare betyg och flera betygssteg.
            </seg>
            <seg n="9749c094">
              Om det är så viktigt att lyssna på eleverna, Rossana Dinamarca,
              varför gör du inte det? Ni vill avskaffa betygen, men eleverna
              vill ha betyg. Eleverna vill ha flera betygssteg i gymnasiet,
              men det är ni emot. När de själva får avgöra vilka frågor som
              är de viktiga säger de saker som du inte vill lyssna på. Om det
              är så viktigt att låta eleverna få ett inflytande och lyssna på
              dem, varför gör du inte det om det är så viktigt?
            </seg>
            <seg n="5378ec56">
              De elever jag ofta möter när vi är ute och pratar om till exempel
              ordningsproblemen i skolan kräver att läraren ska få befogenhet
              att upprätthålla ordning i skolan. Undersökningar visar också
              att eleverna tyckte att det näst viktigaste i skolan var att det
              måste bli bättre arbetsro. 60 % av Sveriges gymnasieelever vill
              ha ordningsbetyg, men det går ni emot.
            </seg>
            <seg n="2d5cd1f3">
              Ni står i kammaren och snackar om att eleverna ska få bestämma,
              men ni är inte beredda att göra det de vill. De vill ju ha den
              skolpolitik som vi nu genomför. Däremot kräver de inte att få
              sitta i styrelser och rösta bort rektorerna när man frågar dem.
              Det är det inga elever som gör, utan det är politiker som tycker
              att sådant är viktigt.
            </seg>
            <seg n="f46f1fa4">
              Eleverna ska ha inflytande i skolan, och jag är beredd att lyssna
              mycket på Sveriges gymnasieelever om vilka reformer de vill ha
              i skolan, med mer betyg, mer yrkesutbildningar och annat de saker
              som eleverna tar upp. Formerna runt inflytande kan man alltid
              diskutera, men det viktiga är att lyssna på hur eleverna vill
              ha det. Det är där Vänsterpartiet sviker eleverna.
            </seg>
          </u>
          <note n="5bc6d126">
            Överläggningen var härmed avslutad.
          </note>
          <note n="b091d3d1">
            10 § Svar på interpellation 2006/07:24 om tidsbegränsade anställningar
          </note>
          <note type="speaker" n="94ddf815">
            Anf. 38 Statsrådet SVEN OTTO LITTORIN (m):
          </note>
          <u who="unknown" xml:id="i-64523c581a5f460d-10" n="ee6b0459">
            <seg n="5ec2d2c7">
              Herr talman! Luciano Astudillo har frågat mig om jag avser att
              fullfölja regeringens löfte att riva upp de ändringar av reglerna
              om tidsbegränsade anställningar i lagen om anställningsskydd som
              enligt tidigare beslut skulle träda i kraft den 1 juli 2007. Luciano
              Astudillo menar att det skulle öka otryggheten för hundratusentals
              löntagare.
            </seg>
            <seg n="77fa8f34">
              Det stämmer att regeringen har aviserat vissa ändringar av reglerna
              om tidsbegränsade anställningar jämfört med dem som beslutades
              av riksdagen i våras.
            </seg>
            <seg n="dd59ce3a">
              Inriktningen kommer att vara att en och samma arbetstagare ska
              kunna ha fri visstidsanställning hos samma arbetsgivare i sammanlagt
              högst 24 månader under en femårsperiod. Säsongsanställning ska
              som i dag vara en möjlig anställningsform, och företrädesrätt
              till återanställning ska fortsatt inträda efter sammanlagt mer
              än 12 månaders anställningstid.
            </seg>
            <seg n="0ae97adf">
              Målsättningen är att regler av denna innebörd ska kunna föreslås
              för riksdagen under nästa vår.
            </seg>
            <seg n="750f2dbc">
              Utan att gå in på kommande lagförslag i detalj vill jag gärna
              använda tillfället för att klargöra att min avsikt inte är att
              riva upp hela det tidigare förslaget. Vissa delar är bra.
            </seg>
            <seg n="0c813478">
              Den nya strukturen där ett antal olika tidsbegränsade anställningsformer
              förs samman till en gemensam fri visstidsanställning är bra och
              kommer att behållas. Det är en viktig förenkling som gör regelverket
              mer överblickbart och förutsägbart för både arbetsgivare och arbetstagare.
              Regeringen delar uppfattningen att anställningsformerna vikariat
              och provanställning bör behållas samt att det ska vara möjligt
              att anställa arbetstagare som fyllt 67 år för begränsad tid.
            </seg>
            <seg n="cafdeade">
              Regeringen avser också att behålla möjligheten för arbetsmarknadens
              parter att genom kollektivavtal komma överens om särlösningar
              till exempel för olika branscher och därmed förbättra flexibiliteten
              på arbetsmarknaden.
            </seg>
            <seg n="9335f9cd">
              När det gäller Luciano Astudillos farhågor om ökad otrygghet
              vill jag poängtera att det inte är detta som är syftet med de
              kommande förändringarna. Syftet är att skapa förutsättningar för
              flera jobb.
            </seg>
            <seg n="6e404ca0">
              I regeringsförklaringen nämns ett antal olika reformer som kommer
              att genomföras för att göra det enklare och mindre kostsamt att
              anställa. Vidgade möjligheter till visstidsanställningar är en
              av dem.
            </seg>
            <seg n="0b4d5465">
              Majoriteten av dem som arbetar på den svenska arbetsmarknaden
              har i dag tillsvidareanställningar. Det ska även fortsättningsvis
              vara grunden på arbetsmarknaden.
            </seg>
            <seg n="ca13c7ba">
              Samtidigt spelar tidsbegränsade anställningar också en mycket
              viktig roll både för att täcka arbetsgivares tillfälliga behov
              av arbetskraft och som en viktig bro in i arbetslivet för människor
              som av olika skäl ännu inte etablerat sig i arbetslivet.
            </seg>
            <seg n="56a70d60">
              Dagens trösklar är för höga. Som jag ser det gör anställningar
              på begränsad tid det möjligt för grupper som står långt från arbetsmarknaden
              att etablera sig och få arbetslivserfarenhet. Samtidigt är det
              viktigt att arbetsgivaren ges möjlighet till ett mer långsiktigt
              åtagande.
            </seg>
            <seg n="a7f67819">
              När det gäller säsongsanställningar är det enkelt att konstatera
              att det finns näringar som präglas av stora säsongsvariationer
              och som inte kan fungera effektivt eller nå lönsamhet utan möjlighet
              att anställa personal under enbart en viss del av året. Att försvåra
              för dessa verksamheter att säsongsanställa är att göra såväl glesbygd
              som många småföretagare en stor otjänst för att inte tala om de
              människor, ofta unga, som gärna vill ha ett säsongsarbete som
              komplement eller som extra arbete.
            </seg>
            <seg n="fcc06d1c">
              Jag ser fram emot att återkomma till riksdagen med förslag i
              dessa frågor.
            </seg>
          </u>
          <note type="speaker" n="287324bc">
            Anf. 39 LUCIANO ASTUDILLO (s):
          </note>
          <u who="luciano_astudillo_040f39" xml:id="i-2b8c74a4f95195ed-0" n="15a1aab0">
            <seg n="11ea046d">
              Herr talman! Jag vill börja med att tacka Sven Otto Littorin
              för svaret.
            </seg>
            <seg n="29180705">
              Det är ett märkligt svar. Å ena sidan ska inte den nya regeringen
              riva upp hela den förändring som vi socialdemokrater tillsammans
              med Miljöpartiet och Vänsterpartiet genomförde för att öka tryggheten
              på arbetsmarknaden och rensa bland de otrygga anställningsformerna.
              Å andra sidan ska de fria visstidsanställningarna hos samma arbetsgivare
              förlängas och återställas till 24 månader, och företrädesrätten
              till återanställning ska fortsatt inträda efter sammanlagt mer
              än 12 månaders anställningstid, och inte 6 månader, som vi ville.
            </seg>
            <seg n="063c1d0e">
              Dessa två delar är väsentliga delar i den reform vi genomförde.
              Bakgrunden är given: Antalet tidsbegränsade anställningar har
              ökat markant sedan 1990-talets början. Gruppen omfattar omkring
              en halv miljon arbetstagare.
            </seg>
            <seg n="8d0316fc">
              Varannan anställd under 25 år har tillfälligt jobb. Bland LO:s
              kvinnor i åldrarna 2529 år har andelen med tidsbegränsade anställningar
              närapå fördubblats sedan 1990, från 15 till nästan 30 %. Av LO:s
              medlemmar är det 15 % av alla svenskfödda kvinnor och 9 % av svenskfödda
              män som har tidsbegränsade anställningar. Av kvinnor födda utanför
              Europa är det ungefär en tredjedel som har tillfälligt jobb.
            </seg>
            <seg n="5c77a5c8">
              Statistiken visar alltså att unga kvinnor och utländska medborgare
              är överrepresenterade i tillfälliga jobb liksom LO-kollektivet
              och människor utan yrkesutbildning.
            </seg>
            <seg n="32cfb8ea">
              De nya daglönarna rättslösa unga jobbare!, kallades detta fenomen
              i SVT:s program Faktum i måndags. Där fick vi möta Emma, 22 år,
              som tvingas bo i husvagn och som varit anställd på Ica Maxi. Hon
              har haft cirka elva timmar fast i veckan, och resten ringer de
              in henne, ibland samma dag. Adrian har sedan 1999 i hela sju år
              varit timanställd på Pågens bageri. Carolina får sms av Hennes
              &amp; Mauritz den dag när hon får jobba. Ring och spring det är den
              nya melodin.
            </seg>
            <seg n="fc39cf4a">
              Ett tillfälligt jobb ger för de flesta ingen ökad frihet. Tvärtom
              kan man till exempel aldrig planera någon semester. Det är svårare
              att få vidareutbildning, hälsokontroller och subventionerad friskvård.
              Man får också svårigheter att hyra en lägenhet eller teckna telefonabonnemang.
              Kort sagt: Hela tillvaron blir otrygg. För många som kommer ut
              på arbetsmarknaden i dag väntar alltså en rättslös tillvaro och
              ständig oro för morgondagen.
            </seg>
            <seg n="2b14ec9e">
              Det var denna verklighet vi ville komma åt med vår reform.
            </seg>
            <seg n="37ebfc93">
              Littorin bedyrar i sitt svar att syftet med de kommande förändringarna
              inte är att öka otryggheten. Han menar att syftet är att skapa
              förutsättningar för flera jobb. Har vi hört den visan förr?
            </seg>
            <seg n="2f70980b">
              Jag vill därför fråga: Vilka underlag och vilken vetenskap baserar
              sig Littorin på när han konstaterar att ett ökat antal otrygga
              visstidsanställningar skulle leda till högre sysselsättning och
              lägre arbetslöshet? Och hur många fler jobb kommer det att ge
              när ni öppnar upp för ett ökat antal otrygga anställningar?
            </seg>
          </u>
          <note type="speaker" n="a2a7a8ee">
            Anf. 40 Statsrådet SVEN OTTO LITTORIN (m):
          </note>
          <u who="unknown" xml:id="i-64523c581a5f460d-11" n="ee6b0459">
            <seg n="ee936275">
              Herr talman! I den interpellationsdebatt som Luciano Astudillo
              och jag hade den 24 oktober försökte jag vara väldigt tydlig med
              ingångsvärdena för hur vi ser på arbetsrätten. Vi slår vakt om
              den svenska modellen. Vi slår vakt om ett kollektivavtalsbaserat
              förhållande på arbetsmarknaden. Vi slår också, som jag sade i
              mitt svar, vakt om att det är heltidsanställning som är den naturliga
              grunden för anställningsförhållanden. Men samtidigt kan man ju
              inte bortse från, Luciano Astudillo, det förhållandet att ni lämnade
              efter er tolv förlorade år med bitmärken i bordsskivan av utanförskap.
              Var femte svensk i arbetsför ålder står utanför eller jobbar mindre
              än han eller hon skulle vilja.
            </seg>
            <seg n="9adcd813">
              Då måste vi göra någonting. Jag kan bara konstatera att det,
              i den remissomgång som föregick propositionen från i våras, bara
              var 6 av 30 remissinstanser som tillstyrkte förslaget om lagstadgad
              rätt till heltid. Bland dem som avstyrkte fanns bland annat Saco,
              TCO och Ams.
            </seg>
            <seg n="eb9d692a">
              Problemet är att en lagstiftad rätt till heltid varken innebär
              heltid eller deltid utan leder till nolltid. Det är det som de
              som avstyrker förslaget just riktar in sig på. Att lagstifta om
              heltid innebär att de jobb som annars blir till inte kommer fram.
              Därför är vi helt på det klara med att det är fel väg att gå.
            </seg>
            <seg n="bce10f92">
              Vi vill i stället göra en lång rad olika åtgärder för att stimulera
              fram flera företag. Jag har sagt det förr. Du säger att det är
              samma visa nu som tidigare. Ja, det är en god modell i politiken
              att först säga det man ska göra och sedan göra det man har sagt.
              Så jag säger det gärna en gång till. Grunderna är tre saker.
            </seg>
            <seg n="9ed154cb">
              Vi ska för det första se till att det ska löna sig bättre att
              arbeta. Det gör vi genom jobbavdraget. För det andra ska vi göra
              det billigare och enklare att anställa. Det gör vi framför allt
              genom sänkta arbetsgivaravgifter men också genom en lång rad andra
              åtgärder för att till exempel underlätta riskkapitalbildning och
              ta bort regelkrångel. Det handlar också om en lång rad andra åtgärder
              som syftar till att företagen ska våga använda högkonjunkturen
              till att också anställa. För det tredje ska vi se till att vi
              värnar arbetslinjen i arbetsmarknadspolitiken i övrigt.
            </seg>
            <seg n="31dc06eb">
              För mig handlar det om att se till att vi har många som finns
              på arbetsmarknaden men också många som söker efter att anställa.
              Det är det som för mig är flexibilitet på arbetsmarknaden, inte
              att vi ruckar på arbetsrätten så är det sagt.
            </seg>
            <seg n="998108a7">
              Om den här politiken är framgångsrik har vi också möjligheter
              att lägga ned mer resurser på dem som befinner sig längst bort
              från arbetsmarknaden, folk med invandrarbakgrund, folk med funktionshinder,
              folk som har varit långtidsarbetslösa och som verkligen behöver
              vår hjälp.
            </seg>
            <seg n="88dea3bb">
              I en riktig politik för arbete arbetar man med goda generella
              villkor för företag att anställa i kombination med åtgärder för
              dem som befinner sig längst bort. Den politik som vi har haft
              i tolv år har ju visat sig totalt verkningslös när det gäller
              att skapa förutsättningar för nya jobb. Men man har också trängt
              undan resurser. Man har lagt fram Amsprogram och annat för dem
              som rimligen borde befinna sig närmast arbetsmarknaden, för att
              dölja folk i andra kolumner i statistiken, i stället för att egentligen
              ta itu med de verkliga problemen för dem som befinner sig längst
              bort från arbetsmarknaden.
            </seg>
            <seg n="a910fb3f">
              Jag utgår från att ambitionen från Luciano Astudillo naturligtvis
              är väldigt god, men att lagstifta om rätt till heltid är fel väg
              att gå om man menar allvar med arbetslinjen. Men vi har ju sett
              att Socialdemokraterna inte gör det.
            </seg>
          </u>
          <note type="speaker" n="04796806">
            Anf. 41 LUCIANO ASTUDILLO (s):
          </note>
          <u who="luciano_astudillo_040f39" xml:id="i-5836f78202b9225d-0" n="15a1aab0" next="i-433988af12ee6716-0">
            <seg n="71f82ff5">
              Herr talman! Först och främst vill jag rätta herr Littorin. Vi
              har inte haft någon interpellationsdebatt tidigare. Jag har ställt
              en fråga till dig.
            </seg>
          </u>
          <note n="a228fdf7">
            (Statsrådet Sven Otto Littorin (m): Ja, det var en fråga förlåt!)
          </note>
          <u who="luciano_astudillo_040f39" xml:id="i-433988af12ee6716-0" n="15a1aab0" prev="i-5836f78202b9225d-0">
            <seg n="b8af88c7">
              Ja, du blandade kanske ihop det.
            </seg>
            <seg n="b364e59e">
              Jag fick dessutom inget svar på vilken vetenskap han baserar
              sig på vad gäller att flera otrygga jobb leder till flera jobb.
              Den frågan ska jag i alla fall försöka svara på.
            </seg>
            <seg n="820e8c4a">
              Sedan har vi hört till leda att Moderaterna slår vakt om den
              svenska modellen på arbetsmarknaden. Men vad vi ser i praktiken
              när det gäller a-kasseförslagen, den här synen på tillfälliga
              jobb, synen på fackföreningsrörelsen, ja i stort sett allting,
              är ju inte att man slår vakt om den svenska modellen tvärtom.
              Det här är att riva upp den svenska modellen. Okej, det är kanske
              inte så radikalt som förr, men det sker i små steg. Och det är
              dit vi är på väg. De tillfälliga jobben är ett steg på vägen mot
              att öppna upp för otrygga anställningar. Det som ni vill göra
              är ytterligare ett steg på vägen mot att luckra upp arbetsrätten,
              som du står här och säger att du inte vill luckra upp.
            </seg>
            <seg n="224342af">
              Nej, Littorin, det blir inte flera jobb när man öppnar upp för
              otrygga anställningar. Det blir inte flera jobb. Det blir otrygga
              jobb. Det blir inte flera jobb utan ökade klassklyftor, och det
              blir svårare för många som redan har det svårt i dag. Det blir
              svårare för Emma. Det blir svårare för Adrian och Carolina och
              alla andra som i dag inte får en fast anställning och som dessutom
              tvingas leva på deltidsanställningar och timanställningar.
            </seg>
            <seg n="29499b5c">
              Jag är den första att erkänna att visstidsanställningar också
              kommer att finnas i framtiden, dels för att täcka arbetsgivarens
              tillfälliga behov av arbetskraft, dels som en bro in i arbetslivet,
              som Littorin säger. Men den utveckling som vi har haft av otrygga
              och tillfälliga anställningar har varit explosionsartad.
            </seg>
            <seg n="da7ddb10">
              Av den ökning som vi har haft i sysselsättningen under det senaste
              året har exempelvis tre fjärdedelar skett bland de tillfälliga
              jobben. Vi måste göra någonting för att komma åt det här problemet.
            </seg>
            <seg n="f8a266f3">
              Littorin! De där gamla neoklassiska teorierna, som du läste om
              i högskolan, har stött på patrull. Verkligheten har hunnit i fatt
              dem. Många av de länder som har ett samhällssystem som inte kännetecknas
              av OECD:s gamla nyliberala rekommendationer har en bättre situation
              på arbetsmarknaden än de länder som valt ett mer marknadsliberalt
              samhällssystem. OECD publicerade redan 1994 en omfattande rapport
              The OECD Jobs Study, som för övrigt har uppdaterats. I den konstaterar
              man att det går att välja olika vägar för att nå samma mål, hög
              sysselsättning och låg arbetslöshet. Det är en ödmjuk reträtt
              av en organisation som tidigare gått i bräschen för nyliberalismen.
              Därefter har Världsbanken och en rad amerikanska forskare, ledda
              av Dean Baker, hängt på. Denne Dean Baker konstaterar för övrigt
              i sin forskning att tryggheten i anställningen inte har visat
              sig ha något inflytande alls på den nationella arbetslösheten.
            </seg>
            <seg n="363607c4">
              Dessutom, Littorin, tar dessa teorier som ni baserar er syn på
              och de ekvationer som ni räknar med inte hänsyn till magont, oro
              och rädsla. De tar inte hänsyn till det magont som massor av människor
              känner när de inte vet hur länge de får behålla jobbet eller till
              den oro som finns när man undrar om lönen och de timmar som man
              får just den månaden ska räcka för att betala den månadens räkningar.
              De tar inte hänsyn till den rädsla som finns i och med att man
              har en annan position, ställning, på arbetsmarknaden med en tillfällig
              anställning och inte kan säga ifrån. Arbetsgivaren kanske från
              en dag till en annan säger: Nej, då får du gå vidare.
            </seg>
            <seg n="dcab9b61">
              Är det inte dags för Moderaterna att inse att ökad otrygghet
              på arbetsmarkanden bara leder till ökade klyftor och inte till
              flera jobb?
            </seg>
          </u>
          <note type="speaker" n="3b02d3d2">
            Anf. 42 Statsrådet SVEN OTTO LITTORIN (m):
          </note>
          <u who="unknown" xml:id="i-64523c581a5f460d-12" n="ee6b0459">
            <seg n="3ff81dc5">
              Herr talman! Jag ber om ursäkt. Det var en frågestund och inte
              en interpellationsdebatt. Jag håller helt med. Men jag tycker
              att det är väldigt trevligt att få debattera, inte minst med Luciano
              Astudillo, som verkligen brinner för frågeställningen. Och jag
              tror att vi faktiskt kan hitta någon gemensam beröringspunkt i
              att vi faktiskt vill skapa förutsättningar både för trygga anställningar
              och för flera anställningar. Jag tror ingenting annat om Luciano
              Astudillo eller ens om socialdemokratin i stort.
            </seg>
            <seg n="17283970">
              Men problemet, som jag ser det, var ju att systemskiftet i den
              svenska politiken kom när Socialdemokraterna övergav arbetslinjen,
              när man accepterade utanförskapet på de nivåer som det är i dag.
            </seg>
            <seg n="c006932f">
              Luciano Astudillo säger, herr talman, att det inte blir flera
              jobb genom otryggare anställningar eller flera deltidsanställningar.
              Låt oss vara säkra på en sak! Och det är att det blir färre jobb
              med lag om heltid. Det är ju det remissinstanserna säger. Det
              är också det som landets företagare säger, och det är de som anställer.
              Och, som jag sade i mitt förra inlägg, om man lagstiftar om rätt
              till heltid är problemet att det varken blir heltid eller deltid,
              utan det blir nolltid.
            </seg>
            <seg n="4eb42c30">
              Sedan tar Luciano Astudillo upp en viktig aspekt, tycker jag.
              Det handlar just om den oro och det magont som man har när man
              befinner sig i utanförskapet. Det är helt korrekt. Jag delar den
              bilden till fullo. Koppla gärna det till OECD:s studie, att det
              finns olika vägar att gå, precis som Luciano Astudillo nämner!
              Ja, den väg vi har prövat i Sverige i tolv års tid har lett till
              det utanförskap som vi nu ser. Den vägen, Socialdemokraternas
              väg, är prövad och funnen misslyckad. Varför skulle mer av samma
              ekonomiska politik leda till ett bättre resultat när den redan
              har visat sig misslyckad?
            </seg>
            <seg n="bf4fc4cf">
              Lag om heltid är fel väg att gå. Vi ska se till att ha goda förutsättningar
              för många i arbete, många företag som anställer och goda ekonomiska
              villkor för dem som finns på arbetsmarknaden. Det är genom att
              ha ett arbete som man har trygghet och inte ont i magen. Det får
              man inte genom att lagstifta fram en modell som leder till färre
              jobb.
            </seg>
          </u>
          <note type="speaker" n="51567d2d">
            Anf. 43 LUCIANO ASTUDILLO (s):
          </note>
          <u who="luciano_astudillo_040f39" xml:id="i-2b8c74a4f95195ed-1" n="15a1aab0">
            <seg n="f232a8d6">
              Herr talman! Littorin nämnde i sitt förra inlägg att vi har haft
              tolv förlorade år och att den väg som socialdemokratin har prövat
              har misslyckats. Jag delar inte den uppfattningen fullt ut.
            </seg>
            <seg n="624cba06">
              Nu senast fick vi höra att vi har 146 000 nya jobb, bara det
              här året. Littorin kan ju inte stå här och påstå att det är en
              borgerlig regering som har lett till att det nu går så bra för
              sysselsättningen, att exporten går som tåget och att den inhemska
              konsumtionen fungerar.
            </seg>
            <seg n="b4f7e5b3">
              Grunden är ju satt av en god hushållning och en god regering
              som fört en långsiktig ekonomisk politik som varit bra för landet.
              Med detta sagt är det absolut så att alldeles för många har levt
              i utanförskap och saknat jobb, inte minst i den stad som jag kommer
              från, Malmö. Det är alldeles för många som har saknat jobb.
            </seg>
            <seg n="6c1e596c">
              Men den väg Littorin är på väg att ta sig in på har ju prövats.
              Då måste Littorin svara: Hur kommer det sig att arbetskraftsdeltagandet
              är högre i Sverige än i länder som USA och Storbritannien som
              har det mer flexibla system som Moderaterna är ute efter? Hur
              kommer det sig att sysselsättningsgraden är högre i Sverige än
              i länder som USA och Storbritannien? Och hur kommer det sig att
              den breda arbetslösheten, eller som ni kallar det, utanförskapet
              på arbetsmarknaden, är lägre i Sverige än i USA och Storbritannien?
              Dit banar ni ju vägen med alla de olika förslagen tillsammans.
              Om man lägger ihop pusslet av a-kassa, att jaga ut sjuka och arbetslösa
              och de attacker mot fackföreningsrörelsen som ni gör indirekt
              genom höjda medlemsavgifter är det ett faktum att den modell ni
              vill införa på svensk arbetsmarknad är sämre och därutöver leder
              till ökade klyftor och otrygghet. Inte minst gäller det er syn
              på tillfälliga jobb, magont, rädsla och otrygghet.
            </seg>
          </u>
          <note type="speaker" n="4cce300c">
            Anf. 44 Statsrådet SVEN OTTO LITTORIN (m):
          </note>
          <u who="unknown" xml:id="i-64523c581a5f460d-13" n="ee6b0459">
            <seg n="8f6ad878">
              Herr talman! Luciano Astudillo och jag har nog något gemensamt
              i alla fall. Det är när vi konstaterar att det har blivit alldeles
              för få nya jobb i det här landet. 146 000 är naturligtvis bra,
              men vi står i mitten av en högkonjunktur. Det borde ha bubblat
              av åter och åter hundratusentals nya jobb för att lösa problematiken.
              Hur ska det annars se ut när vi går ned i lågkonjunktur nästa
              gång? Det kommer ju oavsett vilken regering som sitter. Det kan
              vi bara konstatera.
            </seg>
            <seg n="81db5247">
              Jag hade tillfälle att träffa Martin Bailey, som var ordförande
              för president Clintons ekonomiska råd, i slutet på maj och diskutera
              och prata om en del saker. En del av de råd som han gav återfanns
              i McKinsey-studien som publicerades i slutet på maj. Där pekar
              han just på höga marginaleffekter, höga skattekilar på arbete,
              som en av orsakerna till att det inte har blivit fullt så många
              nya jobb i det här landet som vi borde ha haft möjlighet att ha
              om vi hade haft en annan ekonomisk politik. Jag tyckte att det
              var en intressant och värdefull studie. Mycket av det vi försöker
              göra i regeringens ekonomiska politik är just att sänka de här
              skattekilarna. Vi lägger ju skatt på sprit för att folk inte ska
              supa så mycket och skatt på tobak för att folk inte ska röka så
              mycket. Hög skatt på arbete leder naturligtvis till någonting,
              nämligen att det blir färre jobb. En del kanske inte tycker att
              president Clinton är den politiskt korrekta förebilden för en
              regering av vår kulör, men det är en god erfarenhet att ta med
              sig.
            </seg>
            <seg n="a5154b22">
              Det viktigaste är att vi nu måste se till och återgå till interpellationens
              egentliga innehåll om en lagstiftad rätt till heltid är rätt väg
              att gå för att uppnå detta stora mål. Jag säger som majoriteten
              av remissinstanserna: Nej, det är fel väg att gå. Det blir färre
              jobb.
            </seg>
          </u>
          <note n="5bc6d126">
            Överläggningen var härmed avslutad.
          </note>
          <note n="0e05cf5d">
            11 § Svar på interpellation 2006/07:34 om nedläggning av Arbetslivsinstitutet
          </note>
          <note type="speaker" n="96ab0f2b">
            Anf. 45 Statsrådet SVEN OTTO LITTORIN (m):
          </note>
          <u who="unknown" xml:id="i-64523c581a5f460d-14" n="ee6b0459">
            <seg n="1aa20a51">
              Herr talman! Raimo Pärssinen har frågat mig vilka åtgärder jag
              avser att vidta för att säkra att svensk arbetsmiljöforskning
              efter nedläggningen av Arbetslivsinstitutet kan bevara sin starka
              nationella och internationella ställning och även i fortsättningen
              bidra, dels till god produktivitetsutveckling och långsiktig effektivitet
              i näringslivet, dels till att skapa utvecklande arbeten för individen
              samt att förebygga ohälsa i samhället och återföra arbetsskadade
              till arbetslivet.
            </seg>
            <seg n="7a3beb71">
              Regeringen genomför nu en politik som syftar till flera jobb.
              Det innebär att nya jobb måste skapas och att ett omfattande utanförskap
              omvandlas till en arbetsmarknad där alla kan vara med och bidra
              efter sin förmåga. Jag delar helt Raimo Pärssinens uppfattning
              att en fortsatt kunskapsutveckling inom området arbetsliv har
              en viktig roll i att detta kan uppnås.
            </seg>
            <seg n="0404023d">
              Forskning har en mycket betydelsefull roll för utvecklingen av
              näringsliv och samhälle. Regeringen har därför i den budgetpolitiska
              propositionen aviserat en stor forskningssatsning som fram till
              och med 2009 kommer att höja nivån på forskningsanslagen med 900
              miljoner kronor.
            </seg>
            <seg n="a509cec7">
              Det är regeringens mening att forskarna i högre grad ska ges
              utrymme att själva besluta om forskningens innehåll och inriktning.
              Kvaliteten ska säkerställas genom att finansiering söks i konkurrens.
              Den tidigare regeringens modell med en hög grad av politisk detaljstyrning
              måste minska. Arbetslivsinstitutet avveckling är en självklar
              följd av dessa principer.
            </seg>
            <seg n="05f30e75">
              Jag vill därmed poängtera att nedläggningen av Arbetslivsinstitutet
              inte sker utifrån någon bedömning om att arbetsmiljöforskningen
              eller andra delar av arbetslivsforskningen bedöms som mindre viktiga.
              En stark forskning behövs inom detta område likaväl som inom andra
              områden.
            </seg>
            <seg n="0b411e6f">
              Den svenska arbetsmiljöforskningen håller i dag en erkänt hög
              kvalitet, och inom vissa områden är vi världsledande. Det är min
              och regeringens ambition att de förändringar som nu vidtas på
              sikt ska leda till att kvaliteten på svensk arbetsmiljöforskning
              ytterligare höjs.
            </seg>
            <seg n="d89af54d">
              Det finns redan i dag utöver Arbetslivsinstitutet starka forskningsmiljöer
              inom universitet och högskolor där forskning inom arbetslivsområdet
              bedrivs. Forskare från Arbetslivsinstitutet med hög kompetens
              bör vara attraktiva resurser i dessa miljöer. När det gäller frågan
              om hur vissa delar av Arbetslivsinstitutets verksamhet kan omhändertas
              avser regeringen att återkomma.
            </seg>
          </u>
          <note type="speaker" n="ec4fa809">
            Anf. 46 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-fca34ad40911b77b-0" n="b6e006a7">
            <seg n="456a0139">
              Herr talman! Jag vill tacka ministern för svaret. Littorin säger
              att de förändringar som vidtas på sikt leder till kvalitetshöjningar
              inom arbetslivsforskningen samt att politiken syftar till flera
              jobb.
            </seg>
            <seg n="ebbbfce0">
              Det är omvänd logik. Arbetslivsforskningen får alltså en kvalitetshöjning
              genom att ca 300 forskares pågående arbete om bättre arbetsmiljö
              för massvis, miljontals löntagare avbryts abrupt. Sammanlagt rör
              det sig om 400 personer som hänvisas till arbetslöshet i stället
              för ett angeläget arbete mot ohälsa i arbetslivet. Så var det
              med jobbpolitiken.
            </seg>
            <seg n="faa07d74">
              Vi, Littorin och jag, är helt överens om vikten och betydelsen
              av Arbetslivsinstitutets forskning och dess arbete. Vi är också
              överens om att den ligger i framkant i världen, och vi är överens
              om att den ständigt ger nya verktyg till näringslivet och offentlig
              verksamhet som i sin tur leder till ökad produktivitet, bättre
              arbetsorganisation med mera.
            </seg>
            <seg n="fbdb985e">
              Varför vill då regeringen och Littorin helt brutalt lägga ned
              Arbetslivsinstitutet? Vi tittar i budgetpropositionen och letar
              efter argumenten. Vad hittar vi där? Jo, forskningen är byråkratisk,
              enligt regeringen. Jag måste ställa frågan: Vilken byråkrati menar
              Littorin?
            </seg>
            <seg n="970e1c58">
              Nu i interpellationssvaret tillför ministern ytterligare ett
              skäl, nämligen att den politiska detaljstyrningen måste minska.
              Då blir jag jättenyfiken på vad som menas. Det här måste ansvarigt
              statsråd kunna ge exempel på. Vilken detaljstyrning måste upphöra?
            </seg>
            <seg n="c56f4b01">
              Borgerliga opinionsbildare har ju under hösten påstått att Arbetslivsinstitutets
              rapporter har haft en tydlig ideologisk slagsida som ofta gått
              ut på att beskriva de anställda som viljelösa offer för tidens
              krav. Man har skrivit på ledarsidan att institutets analyser har
              liknat politiska beställningsjobb. Låt mig få provocera statsrådet!
              Men förmodligen instämmer Littorin i dessa uttalanden.
            </seg>
            <seg n="3e8d77f6">
              Regeringen driver ett cyniskt spel där uteblivna inspektioner
              och ödelagd forskning kommer att leda till sämre arbetsmiljö med
              flera olyckor, mer ensamarbete, flera belastningsskador, sämre
              möjligheter till arbetsanpassning och rehabilitering och sämre
              arbetsorganisationer. Om några år kommer vi att se det resultatet.
              Därför frågar jag återigen: Vad menar ministern och regeringen
              med sin skrivning i budgetpropositionen att byråkratin ska minska?
            </seg>
            <seg n="489309e0">
              Man lägger den 1 juli 2007 abrupt ned en forskning som är världsledande.
              Man får höra kolleger inom forskningen från Princeton och Harvard
              säga: Varför detta? Ni är faktiskt ledande. Varför ska ni förstöra
              detta?
            </seg>
            <seg n="fc8caf09">
              Vad är det då för byråkrati som ska bort, herr Littorin? Dessutom:
              Ge oss exempel på den forskning som har blivit politiskt detaljstyrd
              inom Arbetslivsinstitutet!
            </seg>
          </u>
          <note type="speaker" n="f46eb413">
            Anf. 47 LENNART LEVI (c):
          </note>
          <u who="lennart_levi_9c7112" xml:id="i-0148cce2663d173b-0" n="da62e647">
            <seg n="e2713bc5">
              Herr talman! Det är samma tema, men det är möjligen lite andra
              strängar. Den ena oron delar jag. Vi har i vårt arbetsliv en obalans.
              Vi har en miljon människor i arbetsför ålder som inte har ett
              jobb att gå till. Somliga är alldeles för sjuka för att kunna
              arbeta. Andra kan arbeta och vill arbeta men får inte arbeta.
              De mår inte bra av detta förhållande. Ungefär två miljoner har
              alldeles för mycket att göra, och de mår inte bra av det förhållandet.
              Båda förhållandena kan skada hälsan.
            </seg>
            <seg n="d1b33c5b">
              Vi har dessutom drygt 550 000 förtidspensionärer. Många av dem
              är under 40 år och ser fram emot en lång sammanhängande period
              av fortsatt utanförskap. Förutom allt annat kostar detta enorma
              belopp. Försäkringskassan har nyligen räknat ut att från det att
              de blir förtidspensionärer fram till det att de blir ålderspensionärer,
              om förhållandet inte bryts, kostar det samhället 766 miljarder
              kronor ett fullständigt svindlande belopp! Detta bör ställas mot
              de vinster man kan göra genom olika åtgärder.
            </seg>
            <seg n="0240706b">
              Det jag nu säger är oroande, men det finns också gnistor av hopp.
              Jag har förstått att regeringen tycker att forskning och utbildning
              inom arbetslivet är fortsatt viktigt, och det har klart markerats
              av arbetsmarknadsministern att han avser att stödja detta även
              fortsättningsvis men i andra former. Jag har också under hand
              erfarit att den utbildning, den unika biblioteksverksamhet och
              det gränsvärdesarbete som sker vid Arbetslivsinstitutet med hög
              sannolikhet kommer att överföras till andra huvudmän. Det är också
              bra. Detta läggs alltså inte i en papperskorg utan kommer att
              leva vidare.
            </seg>
            <seg n="41d39e65">
              Men sedan finns det ett par komponenter där vi har mindre information.
              Den ena komponenten är det kortsiktiga hanterandet av forskningen.
              Jag har förstått att Arbetslivsinstitutet har en summa pengar
              kvar i årets budget. Om den användes rätt skulle överförandet
              till andra huvudmän underlättas. En intressant fråga är då: Bidrar
              arbetsmarknadsministern till att så sker?
            </seg>
            <seg n="36ed2097">
              Den andra är den mer långsiktiga frågan: Vad händer från 2008
              och framöver? Vem ska betala arbetslivsforskningen under den tid
              som vi ser framför oss? Då är den logiska finansiären Fas, men
              Fas kan inte trycka pengar. Fas måste få pengar. Rätt mycket av
              de pengarna måste gälla tvärvetenskaplig forskning, och tvärvetenskap
              är inte något som prioriteras i dagens samhälle. Det talas om
              det, men det satsas inte på det. Det rör sig om i storleksordningen
              200 miljoner per år för att arbetslivsforskningen ska kunna leva
              vidare.
            </seg>
            <seg n="1c7d61db">
              Jag väntar med stort intresse på arbetsmarknadsministerns synpunkter
              på vad jag nu har framfört.
            </seg>
          </u>
          <note type="speaker" n="13da5752">
            Anf. 48 Statsrådet SVEN OTTO LITTORIN (m):
          </note>
          <u who="unknown" xml:id="i-64523c581a5f460d-15" n="ee6b0459">
            <seg n="5dfaced4">
              Herr talman! Låt mig börja med att konstatera, vilket jag har
              varit väldigt tydlig med hela vägen, att det inte finns någon
              ideologisk överprövning eller övermössa över resultatet i forskningen.
              Det är jag väldigt tydlig med. Det gör att jag distanserar mig
              från en del av de ledarartiklar som Raimo Pärssinen nämner.
            </seg>
            <seg n="b7d9334f">
              Min utgångspunkt är: Ska forskning ske i myndighetsregi? Är det
              rätt famn? Den byråkrati vi skriver om och som jag vill avskaffa
              är min egen. Jag tycker nämligen inte att det är rätt och rimligt
              att vi som regering eller vi som Arbetsmarknadsdepartement sitter
              och gör prioriteringar om hur forskningen ska bedrivas. Det är
              ju det vi gör genom de regleringsbrev som vi skriver i december
              varje år. Där har vi den politisering av forskningen som jag vänder
              mig emot.
            </seg>
            <seg n="0448ac9e">
              Jag tycker inte att det är orimligt att den forskning som bedrivs
              på ALI hittar en ny famn och genomgår låt oss kalla det en nystart,
              det vill säga att vi hittar de forskningsmiljöer i vilka man på
              ett bättre sätt tar hand om, bedriver och utvecklar forskningen.
            </seg>
            <seg n="6c16ab60">
              Låt mig påminna om att bara knappt en femtedel av de årsarbetstillfällen
              som ägnas åt arbetslivsforskning organiseras genom Arbetslivsinstitutet.
              De andra fyra femtedelarna finns redan i dag på universitet och
              högskolor landet runt. En klar majoritet av forskningen sker alltså
              redan med andra huvudmän. Vi menar att hela den forskningen ska
              ske just genom universitetssystemet.
            </seg>
            <seg n="d3711216">
              Nu ska verksamheten som sagt hitta nya famnar. Vi har en tjänsteman
              från departementet som tillsammans med Arbetslivsinstitutets ledning
              går igenom verksamheten och tittar på de olika delarna för att
              se hur vi kan underlätta övergången. Vi har till exempel biblioteket,
              som är ett av Europas och kanske världens främsta. Det ska naturligtvis
              leva kvar. Vi ägnar oss inte åt att bränna böcker, utan här ska
              vi se till att det får en ny huvudman. Vi har kriterieforskningen.
              Vi har företagshälsovårdsutbildningen, och där har jag varit väldigt
              tydlig med att konstatera att vi faktiskt lägger mer resurser
              på företagshälsovården i vår budget än vad som funnits i tidigare
              socialdemokratiska. Den ska naturligtvis hitta sin huvudman.
            </seg>
            <seg n="e23c9d5e">
              Världsledande forskare har en plats och kommer att finna en plats
              inom det svenska utbildnings- och forskningsväsendet. Som sagt
              finns redan i dag fyra femtedelar där. Vi har täta kontakter med
              Arbetslivsinstitutets ledning och kommer att fortsätta att ha
              det för att se till att detta går så bra som möjligt.
            </seg>
            <seg n="73719ef3">
              Lennart Levi tar upp en mycket intressant aspekt där Arbetslivsinstitutets
              forskning är en del av en större helhet, och det handlar om tvärvetenskaplig
              forskning i Sverige. Där finns det nog all anledning att återkomma.
              Vi har till att börja med lagt mer resurser också på forskningen
              totalt sett i regeringens budget, men just tvärvetenskaplig forskning
              har delvis andra förutsättningar än den mer stuprörsmässiga forskningen.
              Där finns det säkert all anledning att återkomma i andra sammanhang.
            </seg>
          </u>
          <note type="speaker" n="5802632b">
            Anf. 49 RAIMO PÄRSSINEN (s) replik:
          </note>
          <u who="raimo_parssinen_3e848d" xml:id="i-fca34ad40911b77b-1" n="b6e006a7">
            <seg n="1b8c593f">
              Herr talman! Littorin säger att forskningen ska överföras i andra
              famnar. Biblioteket ska vara kvar, det är alldeles för viktigt,
              här bränner vi inte böcker, säger han. Det låter precis som om
              allting ska vara kvar, men det ska vara i ny tappning, och det
              ska bli en nystart. Samtidigt innebär det att man slår sönder
              det som har byggts upp ända sedan 1995 och som är känt över hela
              jordklotet som en jätteviktig forskning där vi ligger i spets.
              Den ska vi nu plottra sönder i småbitar, och så ska vi kalla det
              nystart och kvalitetshöjningar. Det är fantastiskt att höra.
            </seg>
            <seg n="90a05f44">
              Arbetslivsinstitutets största värde ligger inom områden som kräver
              en långsiktig uppbyggnad av kunskaper. Det kan gälla ändrade förutsättningar
              för arbetet, internationell konkurrens inför globaliseringen och
              den diskussion som finns där, nya miljörisker med mera. Staten
              som myndighet gör det möjligt att samordna flera vetenskaper i
              analyser av problem och att bygga upp material och kunskaper över
              flera årtionden. Sjukfrånvaron kan beskrivas från ett medicinskt
              perspektiv men också från ett ekonomiskt och ett arbetsmarknadsmässigt
              perspektiv vilket kan ge tillförlitlig statistik på området. Arbetslivsinstitutet
              har även en central roll vid internationella kontakter. Det här
              är komplexa områden, och det borde en arbetsmarknadsminister förstå
              fullt ut.
            </seg>
            <seg n="59e98c53">
              Ett exempel är samspelet mellan förändrad arbetsmarknad, förändrad
              hälsa, utnyttjande av socialförsäkringar och så vidare. Vi har
              också de frågor som ledamot Levi på ett föredömligt sätt tog upp
              här, om vad som händer med människor som hamnar i svårigheter
              i arbetslivet. Dessa frågor är ofta komplexa. Med en bredd i kunskaperna
              finns det dock en möjlighet att hantera det här. Därför låter
              ju nystart lite konstigt. Vi lägger ju ned. Vi ska plocka sönder
              delar och lägga ut.
            </seg>
            <seg n="cc0817ab">
              Hur är det då med resurserna där ute? Det finns utmärkta forskningsmiljöer;
              det gör det. Men var då? Jo, vi har Belastningsskadecentrum i
              Gävle. Där finns det åtta forskare. Vi har tre vid Linköpings
              universitet, två i Göteborg, två i Umeå, två i Lund, en i Helsingfors
              och en vid Chalmers. Jämför det med vad som händer när du, förlåt,
              när ministern låter högermännen krossa Arbetslivsinstitutet.
            </seg>
            <seg n="fba212b7">
              Då är det återigen det här: Det är en kvalitetsförstärkning jättebra.
              Det låter jättebra. Det är omvänd retorik. Vad händer med de här
              människorna nu? Jo, de kan naturligtvis gå ut på marknaden; de
              är ju attraktiva där eftersom de bedriver en så viktig verksamhet
              och har kunskaper inom så viktiga verksamhetsområden. Ändå säger
              Sveriges arbetsmarknadsminister: Ni får gå. Vi lägger ned den
              här forskningen som är vår möjlighet att kunna bygga upp kunskaperna
              långsiktigt.
            </seg>
            <seg n="53df1f85">
              Hörde arbetsmarknadsministern vad Lennart Levi sade när det gäller
              kostnaderna, när det gäller de stora bekymmer som många människor
              har i arbetslivet? Framför allt är det här en möjlighet för oss
              att kunna skärpa oss när det gäller konkurrensen internationellt,
              för det är ett samspel mellan människor i produktionen, ett samspel
              mellan människor i organisationer. Varför göra detta Alexanderhugg?
              Tänk om!
            </seg>
          </u>
          <note type="speaker" n="6195f1a3">
            Anf. 50 LENNART LEVI (c):
          </note>
          <u who="lennart_levi_9c7112" xml:id="i-0148cce2663d173b-1" n="da62e647">
            <seg n="42e0ea21">
              Herr talman! Det finns flera än ett sätt att organisera forskning.
              Det finns flera än ett sätt att organisera utbildning. Man kan
              om den tidigare prövade vägen säga att den har fungerat bra forskningsmässigt.
              Däremot har kanske steget över till tillämpning lämnat en del
              övrigt att önska. Är det min uppfattning? Nej, också en av utvärderarna,
              nämligen tidigare arbetsmarknadsministern och finansministern
              Allan Larsson, gjorde den bedömningen.
            </seg>
            <seg n="dee8d3b1">
              Visst, de gör ett bitvis förstklassigt arbete, bitvis ett sämre
              arbete. Det är så med alla institut, inklusive det jag en gång
              har lett. Det vore förmätet att kräva något annat. Men vad som
              är bra kan göras bättre, och just med steget över till arbetslivet,
              över till tillämpningen skulle inte en enda, enstaka minister
              men en hel regering kunna hjälpas åt.
            </seg>
            <seg n="005505c9">
              Jag lystrar när arbetsmarknadsministern nämner ordet stuprör.
              Vi har fasligt mycket stuprör i våra samhällen. Vi har det här
              i riksdagen med olika utskott. Vi har det i regeringen med olika
              ministerier. Vi har det vid våra universitet med olika fakulteter.
              Om man, herr arbetsmarknadsminister, mellan dessa många stuprör
              kunde skapa en hängränna som förbinder dem, som samordnar dem
              då kan det här faktiskt leda till en nystart, om man kan övertyga
              de övriga kollegerna i regeringen att börja tänka gemensamt och
              tänka i nya banor. Då finns det enorma vinster att göra. Jag nämner
              siffran igen, 766 miljarder kronor. Inte allt av detta går att
              rädda till det här ändamålet, men säg 10 % eller 5 %. Vilka enorma
              vinster!
            </seg>
          </u>
          <note type="speaker" n="7cee7897">
            Anf. 51 Statsrådet SVEN OTTO LITTORIN (m):
          </note>
          <u who="unknown" xml:id="i-64523c581a5f460d-16" n="ee6b0459">
            <seg n="d5a5270e">
              Herr talman! Med Raimo Pärssinens resonemang skulle man kunna
              vända på det hela och fråga: Vilka andra forskningsområden vill
              Raimo Pärssinen förstatliga eller vilka andra vill du organisera
              i myndighetsstruktur?
            </seg>
            <seg n="b1b2299d">
              Nej, forskningen bör vara fri från de här politiska styrmekanismerna.
              Jag tycker att det är en rimlig utgångspunkt. Det är nämligen
              så att det i sådana fall är jag som genom regleringsbreven skulle
              styra hur man organiserar den här forskningen på rätt sätt. Jag
              tycker inte att det är min funktion att göra det, och jag tycker
              inte att jag är lämpad att göra det. Jag tycker heller inte att
              departementet eller regeringen i övrigt är lämpade att styra den
              här forskningen på det sätt som Raimo Pärssinens diskussion förutsätter.
            </seg>
            <seg n="2f73c58d">
              Det är komplexa frågor. Det håller jag med om. Men jag skulle
              vilja säga att universitet och högskolor är rätt miljö just för
              komplexa frågor. Det är därför jag bara konstaterar att fyra femtedelar
              av den här forskningen redan i dag finns där och finns där i allra
              högsta grad på utmärkt sätt.
            </seg>
            <seg n="53428983">
              Lennart Levi tar slutligen upp intressanta frågeställningar som
              delvis ligger utanför mitt område, som handlar om forskningspolitiken
              i stort. Men jag håller med. Det finns många aspekter på det här
              som är intressanta, till exempel institutsforskningen som i andra
              ändan i Sverige är, om jag minns rätt, 2 % av forskningsbudgeten,
              medan den i Finland är snarare 22 %. Där har man visat väldigt
              goda resultat. Den tvärvetenskapliga forskningen i sig har besvär
              just eftersom den är tvärvetenskaplig. Jag bara konstaterar att
              vi lägger nästan 1 miljard mer i resurser på forskningens område.
            </seg>
            <seg n="e4bd7726">
              Jag tror att det finns goda förutsättningar för Lennart Levi
              att ta en diskussion med utbildnings- och forskningsministern
              också om just dessa frågeställningar. Det är viktigt att få forskning
              att fungera på rätt sätt.
            </seg>
            <seg n="c6e4c3b5">
              Slutsatsen är att jag inte vill bedöma forskningen i sig. Jag
              kan inte det. Det är inte min uppgift. Jag är inte kvalificerad
              nog att göra det. Och det är just det som är den främsta invändningen
              mot att ha den här forskningen i statlig regi.
            </seg>
            <seg n="bd312312">
              Så fort man får frågan, som man får av journalister till exempel
              när man presenterar en budget, är utgångspunkten: Nu har ni bara
              lagt 10 miljoner mer på forskningen inom ALI, vad gör ni för politisk
              bedömning av den forskningen eftersom ni inte ger den 15 miljoner?
              Det är ju den frågan det kokar ned i till slut. Eller: Nu har
              ni i regleringsbrevet specificerat följande tre forskningsområden.
              Varför är det fjärde ointressant i politiskt hänseende?
            </seg>
            <seg n="21d85a62">
              Det är just det faktum att det ligger i en myndighetsstruktur
              som gör, som jag ser det, att man får just den politisering av
              resonemangen runt forskningens resultat som jag tror att Raimo
              Pärssinen och jag kan vara överens om att vi inte vill se. Det
              tycker jag är det största skälet till att göra den här förändringen.
            </seg>
          </u>
          <note type="speaker" n="cfc1879b">
            Anf. 52 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-fca34ad40911b77b-2" n="b6e006a7">
            <seg n="22349e49">
              Herr talman! Först vill jag vädja till arbetsmarknadsminister
              Littorin och säga att jag hoppas att ministern tar till sig de
              argument som Lennart Levi framför här när han pratar om de stora
              talen. Han pratar utifrån en kunskap som är väldigt viktig.
            </seg>
            <seg n="457898e7">
              Det är förvånande faktiskt, för ni moderater brukar ju alltid
              framhäva forskningen som jätteviktig. Och så säger ministern i
              nästa svep: Nej, här ska inte vi göra några bedömningar. Men jag
              hävdar att arbetsmarknadsministern gör en bedömning direkt när
              han säger att nu slår vi sönder Arbetslivsinstitutet. Bedömningen
              är direkt att detta inte behövs. Här behövs inte samhällets medel.
            </seg>
            <seg n="eed0e20f">
              När man lyssnar får man veta att Forskningsrådet lämnar ut medel
              till det som är grundforskning. Men det är väldigt svårt att få
              medel till tillämpad forskning. Det såg jag när jag besökte Arbetslivsinstitutet
              i Umeå också, deras fantastiska verksamhet, där de forskar kring
              vibrationsskador, buller och så vidare. Och detta ska kastas ut.
              Bedömningen är redan gjord.
            </seg>
            <seg n="f735e65c">
              Vad är det för argument, ursäkta min upprördhet, att fråga vilken
              mer forskning vi ska förstatliga? Vad är det för svar, och vad
              är det för fråga? Det finns faktiskt forskningsområden som samhället
              har väldigt stort intresse av att kunna skaffa sig bra kunskaper
              om. Vartenda land inom EU bedriver forskning rörande arbetsmiljö
              och arbetsliv i en samlad institution som finansieras offentligt.
              Och det gör man för att skaffa sig ett stöd till politiska och
              andra beslut så att vi kan göra rätt saker och skapa möjligheter
              till åtgärder som är meningsfulla och som faktiskt kan föra fram
              arbetslivets villkor på ett bra sätt, som gör att vi klarar konkurrensen.
              Men jag kan bara konstatera att det här är typisk moderat politik.
              Ni väljer vad vi ska forska om.
            </seg>
          </u>
          <note type="speaker" n="be273565">
            Anf. 53 PETER HULTQVIST (s):
          </note>
          <u who="peter_hultqvist_c9866b" xml:id="i-98d8753f71d71edf-0" n="edc6aab6" next="i-954f60d8de0a35a6-0">
            <seg n="e6431603">
              Herr talman! Jag hade förmånen och möjligheten att besöka Arbetslivsinstitutet
              i Umeå. Jag träffade forskare och engagerad personal. Jag tog
              del av en lång rad rapporter, arbeten de hade gjort, och var med
              i deras simulator för skogsmaskiner. Jag fick också ta del av
              den fackliga synen på den här verksamheten.
            </seg>
            <seg n="94d8537b">
              Här ligger vi bland de främsta i världen. Jag läste en skrivelse
              från USA:s motsvarande forskningsinstitut som tyckte att det var
              synnerligen märkligt att lägga ned den här verksamheten. Man deltog
              gärna i protesten mot det. Det kommer nu internationella reaktioner:
              Vad är det som händer i Sverige?
            </seg>
            <seg n="2c807310">
              Det tar lång tid att bygga upp sådan här verksamhet. Det tar
              lång tid att skapa den rätta miljön. Det tar lång tid att skapa
              den personalsammansättning som kreativt och på ett bra sätt utvecklar
              det här. Det du talar om nu, att försöka lösa det här på annat
              sätt, menar jag bara är dimridåer. Det menar jag bara är prat
              som inte står för någonting i den praktiska verkligheten. Här
              har vi en fungerande verksamhet som är uppbyggd, som är klar,
              som har bra personal och som producerar bra resultat. Och det
              här ska ni in och rota i av politiska skäl. Det tycker jag är
              oansvarigt. Jag tycker att det är ytterst upprörande.
            </seg>
            <seg n="69b5c43b">
              Jag hade inte tänkt gå upp i den här debatten egentligen, men
              jag märker att du inte tar till dig och jag känner att det här
              är efterhandskonstruktioner, att vi ska lösa det på det här sättet
              med biblioteket, vi ska få pengar från något annat håll och det
              här ska gå till på olika sätt. Då har ni ju inte förstått vitsen,
              poängen, grundstrukturen för det som sker.
            </seg>
            <seg n="d81157e1">
              Här har vi en sak som vi är väldigt bra på i Sverige. Dessutom
              är det som händer på arbetsplatserna oerhört viktigt för människors
              välbefinnande.
            </seg>
            <seg n="e8f0d37a">
              Här kan vi utveckla nya metoder som gör att det blir bättre på
              arbetsplatserna, över huvud taget bättre system och bättre funktioner.
              Det som man där har gjort har hjälpt många människor i det praktiska
              livet. Varför ska vi börja krångla och bryta ned sådant?
            </seg>
            <seg n="2d4ae51a">
              De forskare som finns inom den här verksamheten tror jag inte
              upplever sig som ofria. Jag tror att de upplever en frihet i sitt
              jobb. Jag tror inte att de upplever något problem med någon politisk
              detaljstyrning. Det här är någonting som ni har hittat på och
              som är någon sorts ideologiskt mantra. När det här konfronteras
              med verkligheten håller inte era resonemang.
            </seg>
            <seg n="9a969b11">
              Jag tycker att ni ska ta er en ordentlig funderare på om ni är
              rätt ute och tänka om. Det är inte fel att ändra sig om man har
              fel. Sätt er in i den här frågan mer ordentligt. Jag rekommenderar
              er ett studiebesök i exempelvis Umeå.
            </seg>
          </u>
          <note n="f0c5f0a1">
            Anf. 54 TALMANNEN:
          </note>
          <u who="peter_hultqvist_c9866b" xml:id="i-954f60d8de0a35a6-0" n="edc6aab6" prev="i-98d8753f71d71edf-0">
            <seg n="0983ccee">
              Innan jag släpper in statsrådet vill jag säga att vi har hamnat
              i den speciella situationen att Peter Hultqvist har rätt till
              ytterligare ett inlägg när statsrådet bara har ett inlägg kvar.
              Det har hänt ett par gånger tidigare i kammarens moderna historia.
              Då vill jag tillhålla väldigt tydligt att det nu är två slutinlägg
              från statsrådet respektive Peter Hultqvist. Det är inte fråga
              om att gå in i en ny runda där man ställer frågor till varandra,
              utan det är slutinlägg.
            </seg>
          </u>
          <note type="speaker" n="bcebeb9e">
            Anf. 55 Statsrådet SVEN OTTO LITTORIN (m):
          </note>
          <u who="unknown" xml:id="i-64523c581a5f460d-17" n="ee6b0459">
            <seg n="9029637d">
              Herr talman! Det låter på duellanterna här som att jag skulle
              vara mot den här forskningen och mot att forskning över huvud
              taget äger rum. Jag vill göra klart att så är det naturligtvis
              inte. Jag tycker att den här forskningen, och forskningen över
              huvud taget, är väldigt viktig. Det är därför vi lägger en miljard
              mer än den tidigare regeringen på forskning.
            </seg>
            <seg n="38242f1e">
              Det är också viktigt att den är fri från politisk styrning. Jag
              vet inte om Peter Hultqvist har läst regleringsbrevet till Arbetslivsinstitutet.
              Det är ganska uppenbart att man styr med regleringsbrev sina myndigheter
              och också vilken typ av forskning som ska bedrivas. Det resonemanget
              tycker jag inte riktigt håller.
            </seg>
            <seg n="07ca4697">
              De utländska forskare som vi har resonerat om varken betalar
              eller styr, och därför tror jag att de också tror att forskningen
              nu ska upphöra. Det är alltså inte fallet.
            </seg>
            <seg n="d92343dc">
              Slutsatsen av alltihopa är, som jag ser det, att det är viktigt
              att vi ser till att den forskning som vi vill ha i det här landet
              får, som all annan forskning, de förutsättningar som följer av
              de forskningsfinansieringsinstrument som vi har i övrigt, så att
              vi slipper mötas i en motsvarande interpellationsdebatt om ett,
              två eller tre år då jag skulle bli anklagad för politisk styrning
              genom regleringsbrev till forskningen vid Arbetslivsinstitutet.
              Jag är nämligen helt övertygad om att det skulle bli resultatet
              om myndigheten hade funnits kvar som myndighet.
            </seg>
          </u>
          <note type="speaker" n="b9c7f9d7">
            Anf. 56 PETER HULTQVIST (s):
          </note>
          <u who="peter_hultqvist_c9866b" xml:id="i-cc297457627ad457-3" n="edc6aab6">
            <seg n="8051d513">
              Herr talman! Vi lever inte i en värld där allting är fritt och
              man gör hur som helst med de pengar man får. Forskning på den
              privata sidan är också styrd. Men enligt det här regleringsbrevet
              gäller det hälsa och ohälsa i arbetslivet, arbetsmarknad och sysselsättning,
              arbetets organisering, arbetsrätt i omvandling, globala, europeiska,
              nationella och lokala perspektiv, ergonomi och belastning, fysikaliska
              och kemiska hälsorisker, integration, mångfald, utvecklingsprocesser
              i arbetslivet.
            </seg>
            <seg n="a3a15aa2">
              Det är alltså allmänt hållna inriktningar i regleringsbrevet.
            </seg>
            <seg n="af77a8ef">
              Jag tror inte att de här forskarna, i varje fall inte de som
              jag har träffat, upplever någon större grad av ofrihet eller inskränkning
              i sitt sätt att kunna jobba eller ta fram forskningsresultat.
              Är det det man försöker beskriva har man helt fel. Därför menar
              jag att det här blir mycket politisk retorik och ideologisk överbyggnad
              och att det egentligen handlar om en ideologisk historia där man
              inte accepterar forskning som gäller arbetslivets villkor och
              hur vi kommer åt de problem som finns i arbetslivet.
            </seg>
            <seg n="71b428e8">
              Du säger att allting bevaras på olika områden, på olika sätt.
              Varför då ta upp sådana saker som att vi ska hitta nya organisationer?
              Jag tycker att det är bättre att jobba vidare med det vi har,
              utveckla det vi har och se till att vi gör någonting bra av det
              som redan är bra och flyttar fram positionerna. Det är en säkrare
              väg att bevara kompetensen och se till att forskarmiljön är fungerande
              och intakt och att vi är framtidsinriktade och dessutom lever
              upp till att ha ett fortsatt gott internationellt anseende. Det
              tycker jag är väldigt viktigt.
            </seg>
          </u>
          <note n="5bc6d126">
            Överläggningen var härmed avslutad.
          </note>
          <note n="2fbe4c91">
            12 § Svar på interpellation 2006/07:63 om förmögenhetsbeskattning
            av aktier i onoterade aktiebolag (lex Uggla)
          </note>
          <note type="speaker" n="f5314a63">
            Anf. 57 Finansminister ANDERS BORG (m):
          </note>
          <u who="unknown" xml:id="i-64523c581a5f460d-18" n="ee6b0459">
            <seg n="9f6a6030">
              Herr talman! Jörgen Johansson har frågat mig vad jag avser att
              vidta för åtgärder för att ta bort den skadliga och kontraproduktiva
              lex Uggla-beskattningen.
            </seg>
            <seg n="98c7b475">
              Enligt lagen om statlig förmögenhetsskatt är tillgångar som ingår
              i näringsverksamhet inte skattepliktiga. Det förekommer dock att
              ägare till onoterade aktiebolag beskattas för överskott som uppkommit
              i bolagets verksamhet och som förvaltas av bolaget. Förmögenhetsbeskattningen
              har oroat många företagare. Nuvarande regler har framställts som
              om de hindrar företag från att växa. Ägaren riskerar nämligen
              att få betala förmögenhetsskatt på kapital som behövs i företaget
              för investeringar och nyanställningar. Reglerna innebär även svåra
              tillämpningsproblem för Skatteverket.
            </seg>
            <seg n="69b96009">
              Regeringen har i budgetpropositionen för 2007 aviserat att förmögenhetsskatten
              ska avskaffas helt under mandatperioden. I ett första steg 2007
              halveras skattesatsen för finansiella tillgångar från 1,5 % till
              0,75 % för fysiska personer och dödsbon. För fastigheter och bostadsrätter
              är inriktningen att skattesatsen till en början ska ligga kvar
              på 1,5 %. I och med att lex Uggla-problematiken inte helt försvinner
              år 2007 har frågan återigen uppmärksammats.
            </seg>
            <seg n="e728001c">
              Det finns ett starkt samhälleligt intresse av att företagen kan
              investera och därigenom bidra till att skapa tillväxt i ekonomin
              och nya jobb. Skattereglerna ska inte lägga hinder i vägen för
              detta. Regeringen avser därför att undersöka möjligheten att avskaffa
              förmögenhetsbeskattningen av aktier i onoterade aktiebolag, det
              vill säga att bolagens tillgångar ska vara fria från förmögenhetsskatt
              oavsett om det är fråga om arbetande kapital eller kapitalförvaltning.
              Finansdepartementets skatteavdelning har nu påbörjat ett arbete
              med att ta fram de nya regler för förmögenhetsbeskattningen som
              aviserades i budgetpropositionen.
            </seg>
          </u>
          <note n="00f39895">
            I detta arbete ingår även att ta fram ett förslag på avskaffande
            av lex Uggla-reglerna. Inriktningen är att reglerna efter beredning
            ska träda i kraft under 2007 och att de ska tillämpas första gången
            vid 2008 års taxering.
          </note>
          <note type="speaker" n="80cf64f1">
            Anf. 58 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-1c57fda12c5d10fd-0" n="28eaea5e">
            <seg n="05d0b151">
              Herr talman! Jag tackar för svaret på min interpellation. Det
              är ett glädjande svar.
            </seg>
            <seg n="d95203df">
              Frågan om överskottslikviditet i företag, populärt uttryckt lex
              Uggla, har präglat debatten under de senaste åren. Anledningen
              till det är den uppenbara snedvridning som regelverket har fått
              på det här området. Att förmögenhetsbeskatta en ägare till ett
              företag för den upparbetade likviditeten i bolaget är en orimlig
              företeelse om man samtidigt vill stimulera tillväxt i samhället.
              Ett arbetande kapital i ett företag är ett kapital för att skapa
              arbetstillfällen, skapa nya skattebaser och skapa ett samhälle
              där välfärden sätts i centrum.
            </seg>
            <seg n="8060e626">
              Ingen är betjänt av att svenskt kapital försvinner ut ur landet.
              Det här är vårt kapital, det är ett kapital som ska gagna utvecklingen
              av välfärden i landet.
            </seg>
            <seg n="eac1fd7e">
              Statsrådet framhåller att tillämpningen av det nya systemet ska
              få genomslagskraft vid 2008 års taxering. Ska jag tolka det så
              att hela 2007 räknas in i beräkningsunderlaget? Det är en fråga.
            </seg>
            <seg n="ef917c91">
              En annan fråga är: Hur ser kostnads- och intäktsbilden ut för
              den här förändringen?
            </seg>
            <seg n="e8b6d0c5">
              Jag har full förståelse för att det har varit svårt att hinna
              med alla frågor i budgetarbetet med den pressade tidsplan som
              den nya regeringen har haft efter tillträdandet. I och med att
              det här förslaget kommer utanför ramen är därför prislappen intressant.
              Jag skulle vilja höra vad ministern har för syn på de ekonomiskt
              positiva effekterna av den här förändringen.
            </seg>
            <seg n="09bca660">
              Herr talman! Problematiken med lex Uggla kommer att lösas fullt
              ut när förmögenhetsskatten avskaffas. Det här är alltså en övergångslösning,
              men en nödvändig och viktig sådan. I och med att det tar tid att
              finansiera en avveckling av förmögenhetsskatten är åtgärden bra.
              Det är bra för företagandet och bra för sysselsättningen, men
              jag vill ändå koppla en fråga beträffande förmögenhetsskatten
              till problematiken med lex Uggla och hur vi ska få hem det svenska
              kapital som vi vet finns i andra länder.
            </seg>
            <seg n="d8114956">
              I dag har drygt tre fjärdedelar av OECD-länderna slopat förmögenhetsskatten.
              I och med att de gjorde det införde de också en form av amnesti.
              Med svenska förhållanden skulle man kunna införa ett friår för
              att få hem pengarna på ett bra sätt för att kunna göra nytta i
              det svenska näringslivet. Det är ändå så att vår strävan måste
              vara att det här kapitalet kommer hem samtidigt som vi skapar
              förutsättningar för att kapitalet ska kunna verka på hemmaplan
              på ett bra sätt som också gagnar tillväxten.
            </seg>
            <seg n="b8d76226">
              Herr talman! Det är tre frågor som jag gärna skulle vilja ha
              svar på som komplettering till det mycket positiva svaret, och
              jag tackar för svaret.
            </seg>
          </u>
          <note type="speaker" n="e240ad74">
            Anf. 59 LENNART HEDQUIST (m):
          </note>
          <u who="lennart_hedquist_ab2f85" xml:id="i-f8d1ca869805f203-0" n="230361e2">
            <seg n="d29237e9">
              Herr talman! Det var verkligen mycket otillfredsställande att
              vi i skatteutskottet under förra mandatperioden, på grund av den
              dåvarande socialdemokratiska regeringens motstånd, inte lyckades
              göra något åt den så kallade lex Uggla-problematiken. Effekten
              blev en betydande oro bland företagare, en oro som kom till uttryck
              hos betydligt flera företagare än de som var direkt berörda. Det
              kom hundratals brev till oss i skatteutskottet förra mandatperioden.
              Det sades av kanslichefen att det var den största brevskörd som
              någonsin hade förekommit i ett ärende.
            </seg>
            <seg n="7b0071d6">
              Det ledde till att många företagare fick mindre fokus på sitt
              eget företags tillväxt och möjligheter att anställa flera. I stället
              kom de att ägna sig åt funderingar kring skatter och skattefrågor.
              Det blev ett sämre företagarklimat på grund av detta.
            </seg>
            <seg n="270497ec">
              Det är därför som det är så bra att regeringen nu har givit det
              här beskedet. Det kan möjligen sägas att det är lite synd att
              det inte hann arbetas in i budgetpropositionen, för det blev på
              nytt en viss otydlighet om vad som skulle komma att gälla. Men
              genom att vi nu har fått det här beskedet från finansministern,
              som vi i skatteutskottet fick under hand så att vi har kunnat
              arbeta in det i skatteutskottets yttrande över budgetpropositionen,
              ges det en tydlighet.
            </seg>
            <seg n="61d52678">
              Som Jörgen Johansson framhöll är avsikten att reglerna ska ändras
              med verkan från 2007 och tillämpas deklarationsåret 2008. Då är
              det många som undrar vad det är som gäller för inkomståret 2006
              som man deklarerar 2007. Jag är medveten om att Skatteverket ligger
              ganska lågt i frågan om tillämpningen och säger att de har andra
              saker att syssla med och att det, som finansministern framhöll,
              är ganska svåra tillämpningsregler. Det kunde vara intressant
              att höra finansministerns tankar kring vad som gäller för innevarande
              inkomstår, för jag tror att det är många företagare som undrar
              lite grann över det, samtidigt som de gläds åt det tydliga besked
              som här har givits.
            </seg>
          </u>
          <note type="speaker" n="08f0981c">
            Anf. 60 Finansminister ANDERS BORG (m):
          </note>
          <u who="unknown" xml:id="i-64523c581a5f460d-19" n="ee6b0459">
            <seg n="9878b759">
              Herr talman! Låt mig börja med att tacka både Jörgen Johansson
              och Lennart Hedquist för att vi får möjlighet att ha den här debatten
              och för att ledamöterna i skatteutskottet på ett mycket bra och
              konstruktivt sätt har bidragit till att vi hittar en lösning på
              den här frågeställningen.
            </seg>
            <seg n="d87119db">
              Jag tänkte försöka att besvara några av de frågor som har ställts.
            </seg>
            <seg n="43d72530">
              Om vi börjar med den centrala frågan om kostnader och intäkter
              tyder våra beräkningar på att kostnaderna för förslaget ligger
              någonstans mellan 20 och 30 miljoner kronor. Men det är också
              vår bedömning att det här är pengar som vi i dag i huvudsak inte
              får in till statskassan, vilket betyder att det i betydande utsträckning
              får betraktas som en fiktiv kostnad. Vi ska förfina budgetberäkningarna,
              och vi kommer naturligtvis att finansiera detta på ett tydligt
              sätt, men det handlar om mycket små kostnader eftersom det är
              skatter som i dag helt enkelt inte drivs in.
            </seg>
            <seg n="c84edf10">
              Jörgen Johansson frågade mig om de positiva effekterna av detta.
              Som ekonom får jag säga att man måste vara försiktig. Vi vet att
              det är oerhört viktigt för många företagare att vi gör denna förändring.
              Det kan bidra till ett positivt klimat bland företag och företagare,
              på ett sätt som är viktigt. Det bidrar till en klarhet i vad företagen
              kan använda sina resurser till, och det kan leda till ökad sysselsättning.
              Det är till och med mycket sannolikt. Men man ska vara lite försiktig
              med att bedöma hur många 5 000, 10 000, 15 000 eller 20 000 jobb
              det kan handla om under de kommande åren. Jag är djupt övertygad
              om att detta är en åtgärd som bidrar till mer investeringar i
              Sverige och till ett bättre företagsklimat.
            </seg>
            <seg n="66dac561">
              När det gäller svenskt kapital som har lämnat landet och i relation
              till det avskaffandet av förmögenhetsskatten har vi en ordning
              i vårt regeringsarbete där vi utgår från de löften vi har gett
              väljarna. De handlar om våra valmanifest och om den Bankerydsuppgörelse
              som träffades. I den har vi tydligt förbundit oss att ta bort
              förmögenhetsskatten. Samtidigt ligger den processen en bit framåt
              i tiden det måste vi vara tydliga med.
            </seg>
            <seg n="91bc33f8">
              Vi har ett ansvar som jag vet att både Jörgen Johansson och Lennart
              Hedquist alltid varit starka förespråkare för, att ha ordning
              och reda i våra offentliga finanser och inte ånyo skapa osäkerhet
              kring detta. Därför avstår jag i dag från att utveckla regelverk
              och genomförande när det gäller den framtida fastighetsskatten.
            </seg>
            <seg n="4448d19d">
              Detsamma gäller Lennart Hedquists fråga om 2006 års inkomstår.
              Vi återkommer i samband med propositionen till allt det som kan
              hanteras under beredningsprocessen. Jag noterar detta som viktiga
              frågor som vi har att förhålla oss till men vi bör låta beredningsprocessen
              ha sin gång.
            </seg>
            <seg n="ba6e8d4b">
              Det man kan notera är det som Lennart Hedquist så klokt påpekade,
              nämligen att vi vet att Skatteverket har gått ut med riktlinjer
              kring tillämpningen av lex Uggla. Vi vet också att Skatteverket
              har som hållning att när en skatt är i utgående, som nu förmögenhetsskatten
              och framför allt lex Uggla-reglerna är, har Skatteverket en syn
              på tillämpning som är mer återhållen. Det är ett viktigt besked
              till Sveriges företagare.
            </seg>
            <seg n="25e816c9">
              Jag vill avsluta med att säga att jag hoppas att jag har svarat
              på de flesta frågorna, och att jag är mycket glad för att vi har
              lyckats få till stånd detta viktiga steg i arbetet för att öka
              sysselsättningen.
            </seg>
          </u>
          <note type="speaker" n="d201a06e">
            Anf. 61 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-1c57fda12c5d10fd-1" n="28eaea5e">
            <seg n="4be3c3ec">
              Herr talman! Jag delar finansministerns uppfattning att det här
              kommer att ge mer investeringar i Sverige och flera jobb.
            </seg>
            <seg n="0dec652f">
              Vad gäller förmögenhetsskattens avskaffande och vår förmåga att
              få hem det kapital som i dag finns framför allt ute i Europa vill
              jag ändå att finansministern tar med frågan och analyserar den.
              Det är ändock 23 av de 30 OECD-länderna som har genomfört detta
              och haft en amnesti. Någon form av friår vore bra. Vi pratar om
              nivån 5001 000 miljarder som i dag finns i andra länder och som
              mycket väl skulle kunna komma hem om man genomförde någon form
              av friår för den här sidan.
            </seg>
            <seg n="ba580df0">
              Sedan vill jag också betona det som Lennart Hedquist var inne
              på, nämligen den oro som detta har skapat bland företagarna. Politiker
              brukar säga att när en person tar kontakt är det många som har
              ringt, när tre ringer är det folkstorm. Jag hade själv 216 mejl
              i det här ärendet, med andra ord något av en orkan. Jag vet att
              skatteutskottet fick mer än tusen mejl om just begreppet lex Uggla
              och de felaktigheter som har skett. Det är därför bra att den
              här förändringen kommer att ske.
            </seg>
          </u>
          <note type="speaker" n="acb17ea7">
            Anf. 62 LENNART HEDQUIST (m):
          </note>
          <u who="lennart_hedquist_ab2f85" xml:id="i-f8d1ca869805f203-1" n="230361e2">
            <seg n="b611ca14">
              Herr talman! Det förtjänar verkligen att understrykas att även
              om det kanske inte var lika många företagare som var berörda av
              lex Uggla som hörde av sig, var det väldigt många företagare som
              var oroade över vad de kunde läsa om att Skatteverket gick in
              och bedömde huruvida den likviditet som låg i företaget och som
              skulle användas i företaget skulle förmögenhetsbeskattas hos företagaren.
              Det var för de allra flesta nästan en integritetsfråga. De upplevde
              att det här var en hämsko för dem att till exempel låta företaget
              växa. Det fanns vissa mycket upprörande fall. Därför är det bra
              att finansministern har givit det här beskedet.
            </seg>
            <seg n="26376751">
              Jag vill också säga att jag tror att det är viktigt att beskedet
              angående förmögenhetsskatten i stort också kan lämnas på ett mer
              precist sätt än vad finansministern gjorde nu. Signalverkan av
              att ta bort förmögenhetsskatten vi tar ju nu diskussionen om att
              den ska bort blir mer betydande om man också säger att den ska
              försvinna. Det är då effekten att pengar strömmar tillbaka in
              i landet kan uppnås.
            </seg>
            <seg n="f6d38419">
              Nu skapas faktiskt en osäkerhet på många håll. Kommer den att
              försvinna och ska man avvakta situationen med inflödet?
            </seg>
            <seg n="1bd6b6e4">
              Kostnaden för att ha förmögenhetsskatten kvar i landet blir betydande
              i relation till den dynamiska effekt som borttagandet skulle leda
              till. Därför hoppas jag att vi får en statsfinansiell situation
              med regeringens politik i övrigt som gör att förmögenhetsskattens
              borttagande kan ske så snart som möjligt.
            </seg>
            <seg n="39bb3dcc">
              Jag skulle önska att finansministern kunde vara lite tydligare.
            </seg>
          </u>
          <note type="speaker" n="4d4b2051">
            Anf. 63 Finansminister ANDERS BORG (m):
          </note>
          <u who="unknown" xml:id="i-64523c581a5f460d-20" n="ee6b0459">
            <seg n="93095b77">
              Herr talman! Detta är naturligtvis glädjande för oss alla. Vi
              som har vuxit upp med Magnus Ugglas musik tycker naturligtvis
              att de pengar han har tjänat på den är välförtjänt. Det gäller
              naturligtvis inte bara honom utan även alla andra företagare som
              har kämpat hårt för att skapa arbetstillfällen.
            </seg>
            <seg n="825dc9ed">
              Det är ändå viktigt att understryka att det är svåra avvägningar.
              Jag ska naturligtvis ta i beaktande och se till att vi i beredningen
              grundligt går igenom frågan om amnesti. Det är en självklarhet
              att vi ska göra det och väga argumenten för och emot. Men det
              vore fel av mig att förbigå den beredningen. Vi måste fatta beslut
              i god ordning.
            </seg>
            <seg n="466d5eb0">
              När det gäller Skatteverket och den oro som många företagare
              har upplevt bör man understryka att Skatteverket under senare
              år har gjort ett mycket omfattande arbete för att ha en bra relation
              till företagarna. Det är i dag den myndighet som företagarna själva
              anger som mest servicevänlig och enkel att ha att göra med. Det
              är naturligtvis positivt. Jag har en tydlig bild av att Skatteverket
              ser det som mycket angeläget att fortsätta med den hållningen.
            </seg>
            <seg n="3b248880">
              Här är alliansregeringens gemensamma policy tydlig. Vi vill ha
              låga och rimliga skatter som människor tycker är rimliga att betala.
              Det ska vara enkla regler så att det är svårt att fuska, och vi
              ska ha en god skattekontroll på de områden där det förekommer
              avvikelser som är märkliga. Det är bra att företagarna nu har
              fått enklare regler när det gäller den här delen och att den oro
              som har funnits är stillad.
            </seg>
            <seg n="0291284f">
              Vi har ett omfattande reformprogram. Vi har gemensamt gått till
              val på att genomföra betydande förändringar för att få ned arbetslösheten
              och få upp sysselsättningen. Problemet är att det är svåra avvägningar.
              Vi har gjort utfästelser om att göra ytterligare sänkningar för
              låg- och medelinkomsttagare. Vi har talat om att värnskatten är
              ett problem, inte minst när det gäller avkastningen på utbildning.
              Vi har betydande välfärdsreformer kvar, inte minst på äldresidan,
              skolsidan och sjukvårdssidan som vi hoppas kunna genomföra under
              mandatperioden.
            </seg>
            <seg n="70ee4cbb">
              Vi hoppas alla att vi ska ha en sådan budgetsituation att vi
              kan klara av olika reformer. Men det vore fel av mig att stå här
              och tydligt säga att förmögenhetsskatten är mer prioriterad än
              många av de andra sakerna.
            </seg>
            <seg n="2438443f">
              Vi måste göra avvägningar och vi måste hela tiden hålla på att
              de offentliga finanserna ska hållas i god ordning.
            </seg>
            <seg n="f2a1aca2">
              Jag vet att mina två meddebattörer är minst lika angelägna om
              det som jag, men jag måste ändå understryka det.
            </seg>
            <seg n="789eae2d">
              Jag hoppas att jag därmed har svarat på Jörgen Johanssons och
              Lennart Hedquists viktiga frågor.
            </seg>
          </u>
          <note n="5bc6d126">
            Överläggningen var härmed avslutad.
          </note>
          <note n="1dcc21c1">
            13 § Svar på interpellation 2006/07:35 om symbolisk förnyelse
            av integrationspolitiken
          </note>
          <note type="speaker" n="d2cb122a">
            Anf. 64 Statsrådet NYAMKO SABUNI (fp):
          </note>
          <u who="nyamko_sabuni_a7746a" xml:id="i-a5063c317c86db04-0" n="36b4e61a">
            <seg n="637e69e6">
              Herr talman! Luciano Astudillo har frågat mig om jag avser att
              föreslå en förändring av integrationspolitikens ambition och inriktning
              som uttrycks genom mål. Luciano Astudillo har också frågat mig
              vilka underlag som har legat till grund för beslutet att lägga
              ned Integrationsverket och vem eller vilka som ska sköta Integrationsverkets
              uppdrag om kunskap av myndigheterna och kommunernas verksamhet.
              Slutligen har Luciano Astudillo ställt frågan om med vilken kunskapsbas
              och med vilka metoder jag avser att samordna integrationsperspektivet
              i regeringens samlade politik.
            </seg>
            <seg n="5c5d13dc">
              Inriktningen på regeringens integrationspolitik är att Sverige
              ska bli ett land med möjligheter för alla. Den generella politiken
              på alla områden ska utformas efter människors individuella behov,
              inte deras bakgrund. Det är utanförskapet, inte invandrarskapet
              som ligger i fokus för regeringens integrationspolitik. Invandrare
              ska respekteras som individer och inte betraktas som ett homogent
              kollektiv. Huvudregeln är att det är genom generella åtgärder
              vi genomför vår integrationspolitik. Undantag från detta ska endast
              komma i fråga vad gäller invandrares första tid i Sverige.
            </seg>
            <seg n="5b947d12">
              Riksdagen beslutade 1997 att införa en ny integrationspolitik.
              Syftet med omställningen var att gå från invandrarpolitikens säråtgärder
              till en integrationspolitik som utgår från och riktar sig till
              hela samhället. I propositionen som låg till grund för beslutet
              konstaterade den förra regeringen att den förda politiken kommit
              att förstärka en uppdelning av befolkningen i ett vi och ett dom
              (prop. 1997/98:16). Politiken hade därigenom bidragit till det
              utanförskap som många invandrare och deras barn upplever i det
              svenska samhället. Åtta år efter omställningen granskade Riksrevisionen
              den förra regeringens genomförande av integrationspolitiken (RiR
              2005:5). Granskningen visade att integrationspolitiken inte fått
              avsett genomslag och att säråtgärder utifrån invandrarskap inte
              begränsats till den första tiden i Sverige. Alliansregeringen
              kommer att göra det som den socialdemokratiska regeringen inte
              mäktade med, nämligen att verkställa riksdagens ambition att gå
              från invandrarpolitik till integrationspolitik.
            </seg>
            <seg n="e7aee921">
              Utanförskapet kan inte brytas genom isolerade åtgärder. Därför
              krävs såväl insatser mot diskriminering som en politik som främjar
              arbete, språkkunskaper och ett tryggare samhälle. Detta är grundbultar
              i den integrationspolitik som regeringen kommer att föra. Vi har
              redan påbörjat detta arbete i budgetpropositionen genom vår omläggning
              av arbetsmarknadspolitiken, en ny skolpolitik och förstärkningar
              av polis och rättsväsende.
            </seg>
            <seg n="ca7092b8">
              Regeringen avser att föreslå sammanslagningar av flera myndigheter
              för att arbetet i staten ska bedrivas effektivare och kraftfullare.
              Avvecklingen av Integrationsverket är ett led i detta arbete för
              att effektivisera den statliga administrationen. Att sådan effektivisering
              är nödvändig inom integrationspolitiken framgår inte minst av
              den tidigare regeringens uppföljningar av resultaten på området.
              Dessa redovisas i budgetpropositionen, och visar hur utanförskapet
              har ökat under den förra mandatperioden trots det rådande konjunkturläget.
              Även Riksrevisionens granskningar av den förra regeringens styrning
              av integrationspolitiken, publicerade i rapporterna Från invandrarpolitik
              till invandrarpolitik (RiR 2005:5) och Statliga insatser för nyanlända
              invandrare (RiR 2006:19) har legat till grund för vår bedömning.
            </seg>
            <seg n="61fda10e">
              Regeringen kommer att återkomma till frågan om vilka av Integrationsverkets
              nuvarande uppdrag som ska överföras till andra statliga myndigheter
              eller andra huvudmän. En utredare kommer att göra en särskild
              analys av Integrationsverkets uppdrag och verksamhet. Analysen
              som ska bli klar omkring årsskiftet innefattar frågan om vilka
              delar av uppdraget som bör fortsätta i annan regi. En utgångspunkt
              är att det i första hand är ett ansvar för regeringen att leda
              och samordna myndigheters arbete. Den kunskap som finns samlad
              på Integrationsverket ska tas till vara och utvecklas.
            </seg>
            <seg n="a8fd2b35">
              Den förra regeringens integrationspolitik misslyckades. Den 1
              januari 2007 inrättar vi ett nytt departement med ansvar bland
              annat för samordning av arbetet för integration. Alla departement
              och alla myndigheter kommer att ha ett ansvar för att genomföra
              insatser för att bryta utanförskapet inom det egna området. Detta
              ökade ansvarstagande inom den generella politiken är det viktigaste
              verktyget för att omsätta integrationspolitikens ambitioner till
              verklighet.
            </seg>
          </u>
          <note type="speaker" n="08ffc17e">
            Anf. 65 LUCIANO ASTUDILLO (s):
          </note>
          <u who="luciano_astudillo_040f39" xml:id="i-2b8c74a4f95195ed-2" n="15a1aab0">
            <seg n="99847a3a">
              Herr talman! Tack, ministern, för svaret. På sätt och vis blir
              jag glad när jag hör Sabunis svar. Det går inte att förstå på
              annat sätt än att den socialdemokratiska integrationspolitiken
              får leva vidare.
            </seg>
            <seg n="0ab2f482">
              Inriktningen är att Sverige ska bli ett land med möjligheter
              för alla. Den generella politiken på alla områden utformas efter
              människors individuella behov, inte deras bakgrund. Invandrare
              ska ses som individer och inte som homogena kollektiv. Huvudregeln
              är generella åtgärder och inte säråtgärder. Undantag ska endast
              komma i fråga när det gäller invandrarens första tid i Sverige.
              Man talar om bättre utbildning i svenska, kortare väg till arbete
              och ökade insatser för att motverka diskriminering.
            </seg>
            <seg n="b7f62355">
              Vad i detta är nytt? Detta är ju socialdemokratisk integrationspolitik.
            </seg>
            <seg n="88dd24cf">
              Även om ni försöker paketera och framställa er integrationspolitik
              som ny är det samma politik som vi har haft sedan 1997 i fråga
              om inriktning och många gånger även i fråga sakinnehåll. Om ni
              vill ändra inriktningen måste ni återkomma hit till kammaren och
              ändra målen. Det är ju det beslut som togs 1997 om integrationspolitiken
              som är grunden. Det är i stort sett som att arbetet fortgår.
            </seg>
            <seg n="53c54de3">
              Jag kan inte låta bli att bli orolig. Samtidigt som Nyamko Sabuni
              sätter stort värde på Riksrevisionens granskning av styrningen
              av integrationspolitiken så verkar hon inte förstå granskningens
              innehåll. Rapporten är nämligen otillräcklig som underlag för
              att vidta en massa åtgärder.
            </seg>
            <seg n="103a6213">
              För det första: Riksrevisionen pekar i sin rapport på problemen,
              men man ger inga svar när det gäller lösningar på de problem som
              integrationspolitiken har haft i fråga om styrningen. Det sägs
              ingenting om hur vi exempelvis förbättrar styrningen och samordningen
              mellan olika myndigheter.
            </seg>
            <seg n="82496bbb">
              För det andra: Riksrevisionen har inte heller enligt rapporten
              granskat målen i integrationspolitiken. Det har nämligen inte
              Riksrevisionen i uppgift att göra, utan den ska granska att man
              lever upp till de mål som riksdagen har lagt fast. Mycket talar
              för att målen såsom de är formulerade i dag bidrar till ett vi-och-de-tänkande
              vid genomförandet av politiken, trots att det inte var ambitionen
              med de mål som lades fast 1997.
            </seg>
            <seg n="9d57d14c">
              Vi socialdemokrater tog till oss av denna kritik. Det var därför
              som vi tillsatte en parlamentarisk kommitté. Den skulle bland
              annat titta på inriktningen, samordningen och styrningen av politiken.
              Men den har Nyamko Sabuni valt att lägga ned, trots att den har
              genomfört i stort sett hela sitt arbete 75 % av sitt uppdrag.
              Jag satt för övrigt i den kommittén.
            </seg>
            <seg n="ab84a051">
              Därutöver har regeringen beslutat sig för att lägga ned Integrationsverket
              innan man vet vilka effekter nedläggningen får eller vad som kommer
              i stället.
            </seg>
            <seg n="584f22fb">
              Jag är inte bara orolig. Jag tycker att det är uppseendeväckande.
              Dessa frågor om segregation och utanförskap är nämligen en av
              vår tids stora utmaningar. I stort sett i varje europeiskt land
              brottas man med dessa problem och dessa utmaningar. Vem minns
              inte upploppen i Frankrike, morden i Holland som har lett till
              en iskall stämning i landet, högerpopulismens framväxt i Danmark,
              i Norge och för övrigt i land efter land? Men här i Sverige har
              vi fått en regering som kan och vet allt. Det är lite arrogant
              och lite stöddigt, men inte imponerande. När man samtidigt granskar
              de åtgärder som vidtas så är det bara symboliska förändringar.
              Det är mycket prat, men i stort sett fortgår arbetet som vanligt.
            </seg>
            <seg n="4389065c">
              Det som däremot är oroväckande är att det kommer att drabba framför
              allt de människor som lever i segregation och utanförskap. Och
              de bär ni ett stort ansvar för nu också.
            </seg>
          </u>
          <note type="speaker" n="c3649e08">
            Anf. 66 Statsrådet NYAMKO SABUNI (fp):
          </note>
          <u who="nyamko_sabuni_a7746a" xml:id="i-a5063c317c86db04-1" n="36b4e61a">
            <seg n="e0e88a0f">
              Herr talman! Det är inte i fråga om inriktning och mål som det
              är skillnad mellan den förra regeringens och den nya regeringens
              politik. Jag tror att de är ungefär desamma. Men skillnaden mellan
              den förra regeringen och den nya regeringen är att den här regeringen
              har ambitionen att verkställa det som man lovade i valrörelsen,
              och man har redan påbörjat det, det vill säga en generell politik
              för flera jobb, en förnyelse av arbetsmarknadspolitiken från bidragshantering
              och projekt till konkret jobbförmedling, och nystartsjobben är
              ett sådant exempel. Det handlar om en ny skolpolitik med fokus
              på ordning och reda, och alla barn ska ges en chans att lämna
              grundskolan med godkända betyg. Det handlar om förstärkningar
              till polis och rättsväsende. Alla har rätt att bo i områden där
              samhället stävjar skadegörelse och otrygghet. Det handlar om en
              sammanslagning av diskrimineringslagarna för att man ska få en
              myndighet som är effektiv och starkare i samhället för att kunna
              hjälpa dem som utsätts för diskrimineringen. Det är på det sättet
              som vi bryter utanförskapet.
            </seg>
            <seg n="345fb31c">
              Ni må ha sagt detta i retoriken. Men den gamla regeringen har
              inte levererat.
            </seg>
            <seg n="2eff6d0e">
              Kunskapsbyggande och uppföljning är jättebra. Man tog fasta på
              det, och man såg till att det kom till stånd. Och vi ska utnyttja
              denna kunskap och denna uppföljning till att just omvandla det
              till verksamhet. Det går inte att tala om det.
            </seg>
            <seg n="1c0aefb6">
              Den förra integrationsministern Jens Orback talade i denna kammare
              om att kuggarna tar i. Man vägrade att erkänna det ökande utanförskapet.
              Man sade: Nej, folk har börjat få jobb. Nej, det fungerar inte
              alls dåligt inom sfi, och så vidare.
            </seg>
            <seg n="877f89ab">
              Men nu är det så att människor känner igen verkligheten där ute.
              De lever i den. Utanförskapet ökar.
            </seg>
            <seg n="6d6a8690">
              De undersökningar som Folkpartiet genomförde under den förra
              mandatperioden visade att det 1990 fanns tre så kallade utanförskapsområden
              och att det 2004 hade blivit 157. Kuggarna tog inte i, Luciano
              Astudillo. Kuggarna malde ned människor, och utanförskapet ökade.
              Det är skillnaden mellan din och min politik.
            </seg>
            <seg n="91c128a9">
              Sedan är det inte myndigheter, Integrationsverket eller kommittéer
              och utredningar, som löser de problem som vi ser i dag, utan det
              är verklig politik. Det handlar om jobb, det handlar om utbildning,
              det handlar om trygghet, och det handlar om kampen mot diskriminering.
              Det kommer att lösa problemen, och det är det som vi har påbörjat.
            </seg>
          </u>
          <note type="speaker" n="88c05dc1">
            Anf. 67 LUCIANO ASTUDILLO (s):
          </note>
          <u who="luciano_astudillo_040f39" xml:id="i-2b8c74a4f95195ed-3" n="15a1aab0">
            <seg n="5b403932">
              Herr talman! Nej, det är helt sant att det inte är myndigheter
              som förverkligar integrationen. Det är inte heller en kommitté
              som ska leverera svaren på hur man löser integrationsproblemen.
              Men hur förbättrar vi den här politiken? Hur blir vi bättre på
              att samordna skolpolitiken, introduktionen och mötet med nyanlända?
              Hur ser vi till att ta vara på det? I detta sammanhang är styrningen
              av de myndigheter som du numera leder viktiga. Och det är viktigt
              att du tar vara på det uppdraget.
            </seg>
            <seg n="972e095d">
              Vi har sagt mycket. Och vi har gjort mycket också. Vi har satsat
              mycket på skolan. Vi har satsat för att göra vägen till arbete
              kortare. Vi har år ut och år in satsat mer i kampen mot diskriminering.
              Och mycket av det har ni tagit över nu. Och ni tycker att det
              har varit ett bra jobb, annars hade ni avvecklat det.
            </seg>
            <seg n="8bc0118c">
              Men det som ni har gjort har varit närmast en parodi. Först beslutade
              ni er för att lägga ned Integrationsverket. Sedan får vi veta
              att Integrationsverket inte har misslyckats med sitt uppdrag.
              Det sade först Andreas Carlgren, tidigare generaldirektör i myndigheten,
              och sedan Nyamko Sabuni till mig vid en frågestund här. Nej, Integrationsverket
              hade inte misslyckats med sitt uppdrag, utan det var det regleringsbrev
              som man hade fått, och som man förvisso hade levt upp till, som
              var misslyckat.
            </seg>
            <seg n="2fe1ee48">
              Men då kan man ju ändra på regleringsbrevet och komma med en
              ny inriktning till myndigheten. Den har ju mycket kunskap som
              ni förvisso vill ta till vara, har jag förstått.
            </seg>
            <seg n="9d144a6a">
              Därefter lägger man ned den integrationspolitiska kommittén,
              en bred parlamentarisk kommitté som har att titta på inriktningen,
              styrningen och målen som är viktiga verktyg för att förverkliga
              den politik som inte fullt ut fått genomslag, som inte fixar skolan,
              som inte fixar att folk kommer i arbete och som inte lyckas göra
              tillräckligt mycket för att bekämpa diskrimineringen. Den här
              kommittén lägger man ned.
            </seg>
            <seg n="b066c492">
              I pressmeddelandet från Regeringskansliet sägs att skälet till
              att man lägger ned denna kommitté är att politiken inte har fungerat.
              Men varför tillsätter man en utredning? Det var ju därför som
              vi tog till oss av den kritik som fanns och ville göra något åt
              detta.
            </seg>
            <seg n="5b0dd1c5">
              Men här har vi en stöddig regering som vet och kan allt och vet
              precis hur man gör. Men det som man går miste om när man lägger
              ned denna utredning är samtalet över blockgränserna. Där fanns
              alla partier representerade, och det är viktigt för att klara
              av detta viktiga politikområde.
            </seg>
            <seg n="598e86b8">
              Därefter tillsätter man en ensamutredare som ska se över Integrationsverkets
              uppdrag och verksamhet. Detta uppdrag hade för övrigt denna kommitté.
            </seg>
            <seg n="ee7ad5fb">
              Det är nästan skrattretande. Det är en parodi.
            </seg>
            <seg n="a46a446b">
              Sedan kan man läsa den opolitiska ordförandens och huvudsekreterarens
              artikel i Dagens Nyheter. De skriver i samband med nedläggningen
              av kommittén:
            </seg>
            <seg n="de94f783">
              Tyvärr kan ogenomtänkta förändringar som regeringen gör inom
              integrationspolitiken motverka integrationen och öka utanförskapet.
              Dessutom finns risken att det skapas stiltje på ett sakområde
              som behöver förändras eftersom man skapar en illusion om att förändring
              skett när det mesta i själva verket är som det alltid har varit.
            </seg>
            <seg n="48c62236">
              Ja, det är skrattretande, men man sätter skrattet i halsen när
              man förstår vad det handlar om. Det handlar ju om människor som
              lever i utanförskap, vilkas utbildning man inte tar till vara
              och som inte kommer i arbete tillräckligt snabbt. Många unga människors
              framtidshopp släcks alldeles för tidigt när de inte klarar skolan.
              Här har ni ett stort ansvar nu, och ni tar inte det.
            </seg>
          </u>
          <note type="speaker" n="74455573">
            Anf. 68 Statsrådet NYAMKO SABUNI (fp):
          </note>
          <u who="nyamko_sabuni_a7746a" xml:id="i-a5063c317c86db04-2" n="36b4e61a">
            <seg n="7eeef681">
              Herr talman! Jag vet inte riktigt vad det är för problem som
              Luciano har. Båda två har vi precis lyckats beskriva målen med
              politiken. Vi har beskrivit vad som är viktigt för att bryta utanförskapet.
              Skillnaden är att hans regering under tolv år inte lyckats genomföra
              det de säger att de ska genomföra. Min regering har börjat med
              att lägga en budget som just tar itu med de problem som finns.
              Jag vet inte riktigt vad du, Luciano, är ute efter.
            </seg>
            <seg n="4744ca9e">
              Nu är det så att du inte möter en stöddig regering, utan du möter
              en ödmjuk regering som tar till vara den kunskap som finns och
              som vill omvandla kunskapen till reell verksamhet därför att människorna
              där ute inte längre har tid att vänta på socialdemokratiska utredningar.
              Nu har de valt in en ny regering som faktiskt vill handla. Vi
              tänker använda den tid vi nu fått, den möjlighet vi fått och äran
              vi fått till att faktiskt se till att förbättra möjligheterna
              för de flera tusentals människor som i dag lever i utanförskapsområden.
            </seg>
            <seg n="e8ebe18b">
              Inte heller vet jag riktigt vad den kommitté som du satt med
              i har kommit fram till för information som vi inte här redan har
              pratat om. Om vi är överens om målen och om vi är överens om vad
              som behövs när det gäller den generella politiken för att komma
              åt problemen i utanförskapsområden, vad är det då för nytt som
              ni kommit fram till och som vi kommer att gå miste om? Ingenting,
              Luciano! Den utredning, den kommitté, du satt med i är inte annorlunda
              än de tidigare utredningarna. Den här utredningen kom inte mer
              fram till nya lösningar än de tidigare utredningarna.
            </seg>
            <seg n="b372aaaf">
              Problemet är att vi inte har haft en regering som mäktat agera.
              Nu har vi en regering som gör det. Det avser jag att göra under
              de här fyra åren. Jag och övriga i regeringen ska se till att
              det skapas jobb, att skolan fungerar samt att sfi återigen reformeras
              så att flera än bara en tredjedel lämnar den skolan med godkända
              betyg, att flera fångas in i utbildningen och att utbildningen
              får samma status som alla andra utbildningar i Sverige.
            </seg>
            <seg n="df19fca0">
              Vi ska bekämpa diskrimineringen. Många människor känner sig diskriminerade.
              Där kan jag väl ge er credit . Ni har i alla fall påbörjat arbetet
              med sammanslagningen beträffande den här lagen och ombudsmännen.
              Vi ska fortsätta med det arbetet.
            </seg>
            <seg n="bf369e5e">
              Skillnaden mellan oss, Luciano, är inte retoriken i politiken
              och inriktningen, utan skillnaden är att vi handlar och ni pratade.
              Ni vägrade att erkänna problemen. Kuggarna tog i, sade ni. Men
              kuggarna malde ned. Vi tänker inte lura medborgarna på det sätt
              som ni har lurat medborgarna i tolv år. Det vägrar jag och det
              vägrar regeringen att göra.
            </seg>
          </u>
          <note type="speaker" n="261ef2c8">
            Anf. 69 LUCIANO ASTUDILLO (s):
          </note>
          <u who="luciano_astudillo_040f39" xml:id="i-2b8c74a4f95195ed-4" n="15a1aab0">
            <seg n="eac43b0c">
              Herr talman! Sabuni frågade retoriskt vad som är problemet. Vi
              tycker ju likadant. Men det är inte riktigt så.
            </seg>
            <seg n="04c06b98">
              Först och främst sade jag det är viktigt att slå fast detta att
              mycket talar för, vilket många av dem som jobbar på det här området
              säger, att målen så som de är formulerade leder till ett vi-och-de-tänkande
              i genomförandet av politiken. Förstår Sabuni det?
            </seg>
            <seg n="cf4ff529">
              Det betyder att vi sannolikt måste ändra på målen för att komma
              bort från vi-och-de-tänkandet. Där hade hon kanske behövt en parlamentarisk
              utredning för att komma fram till vilka mål som är de bästa för
              att komma bort från vi-och-de-tänkandet. Fortsätter vi med de
              mål som ligger fast enligt det svar jag fått kommer vi att fortsätta
              att föra en vi-och-de-politik.
            </seg>
            <seg n="68d5b85c">
              Sedan säger sig Sabuni vara ödmjuk, och hon säger att den här
              regeringen är ödmjuk och vill handla kraftfullt. Jag respekterar
              det, men samtidigt är det också så det skrev också huvudsekreteraren
              för utredningen i sin debattartikel att mycket av kunskapen saknas
              om hur vi bäst gör detta. Hur ser vi till att bäst samordna myndigheterna?
              Hur ser vi till att tvärsektoriella arbetsområden som integrationspolitiken
              och jämställdhetspolitiken bäst fungerar?
            </seg>
            <seg n="f6bd928f">
              Den kunskapen finns inte. Därför användes den här kommittén för
              att ta reda på det och samla kunskap och fakta för att därefter
              handla. Det här är allvarliga frågor. Det handlar om människor
              som lever i utanförskap. Det handlar om människor som inte får
              jobb tillräckligt snabbt. Det handlar om ungdomar som inte fixar
              skolan. Där har vi ändå haft ett tryck uppifrån men inte fått
              genomslag för den politik som vi vill föra.
            </seg>
            <seg n="d69c80d4">
              Jag tror att den här regeringen i höst har gjort ett ödesdigert
              misstag som kommer att drabba framför allt de människor som i
              dag drabbas av segregation och utanförskap.
            </seg>
          </u>
          <note type="speaker" n="f864e3e0">
            Anf. 70 Statsrådet NYAMKO SABUNI (fp):
          </note>
          <u who="nyamko_sabuni_a7746a" xml:id="i-56c2bc4b4106fe35-0" n="36b4e61a" next="i-8af5ae37d239ed3b-0">
            <seg n="c498497f">
              Herr talman! Om det handlar om jobb, utbildning, trygghet och
              kampen mot diskriminering tror jag att medborgarna där ute uppskattar
              en regering som faktiskt lägger fram förslag för att komma till
              rätta med det i stället för att den ska ägna ett halvår åt att
              analysera om målen är de rätta eller inte.
            </seg>
            <seg n="d01bceb2">
              Vi har sagt, Luciano, att det är utanförskapet som ska bekämpas.
              I utanförskapet finns också etniska svenskar.
            </seg>
          </u>
          <note n="97185b68">
            (LUCIANO ASTUDILLO (s): Ja.)
          </note>
          <u who="nyamko_sabuni_a7746a" xml:id="i-8af5ae37d239ed3b-0" n="36b4e61a" prev="i-56c2bc4b4106fe35-0">
            <seg n="b21ba3ec">
              Det är inte invandrarskapet som är problemet. Vi ska inte ha
              en politik som vänder sig till gruppen invandrare. Vi har en politik
              som vänder sig till gruppen som har det svårt: arbetslösa, barn
              som inte klarar skolan med godkända betyg och människor som av
              olika anledningar diskrimineras. Det är det som politiken handlar
              om, och det är det arbetet vi börjat med i denna budget.
            </seg>
            <seg n="8769c8f6">
              Jag förstår fortfarande inte vad problemet är.
            </seg>
            <seg n="52f85f87">
              KOM(2006)507
            </seg>
            <seg n="83715b98">
              Fredrick Federley
            </seg>
          </u>
          <note n="5bc6d126">
            Överläggningen var härmed avslutad.
          </note>
          <note n="3e937e1b">
            14 § Anmälan om inkommen faktapromemoria om förslag från Europeiska
            kommissionen
          </note>
          <note n="6a1ff3fe">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note n="042b7f3c">
            15 § Hänvisning av ärende till utskott
          </note>
          <note n="82e07809">
            Föredrogs och hänvisades
          </note>
          <note n="bebb8d27">
            16 § Bordläggning
          </note>
          <note n="ef3c8985">
            Anmäldes och bordlades
          </note>
          <note n="c8ce9253">
            17 § Anmälan om interpellationer
          </note>
          <note n="a5a7c8fd">
            Anmäldes att följande interpellationer framställts
          </note>
          <note n="45257655">
            den 16 november
          </note>
          <note n="b08197e7">
            Maryam Yazdanfar
          </note>
          <note n="a50fcbff">
            Johan Löfstrand
          </note>
          <note n="664c1788">
            den 17 november
          </note>
          <note n="64c08433">
            Ulrica Messing
          </note>
          <note n="ff8fadd7">
            Ylva Johansson
          </note>
          <note n="aaecaf84">
            Thomas Östros
          </note>
          <note n="aaecaf84">
            Thomas Östros
          </note>
          <note n="aaecaf84">
            Thomas Östros
          </note>
          <note n="61a80a1b">
            Interpellationerna redovisas i bilaga som fogats till riksdagens
            snabbprotokoll tisdagen den 21 november.
          </note>
          <note n="9498eda7">
            18 § Anmälan om frågor för skriftliga svar
          </note>
          <note n="a1b961ec">
            Anmäldes att följande frågor för skriftliga svar framställts
          </note>
          <note n="664c1788">
            den 17 november
          </note>
          <note n="64c08433">
            Ulrica Messing
          </note>
          <note n="7fad2be6">
            Désirée Pethrus Engström
          </note>
          <note n="630f0993">
            Veronica Palm
          </note>
          <note n="61003cbf">
            Louise Malmström
          </note>
          <note n="0f336e0c">
            Kalle Larsson
          </note>
          <note n="0f336e0c">
            Kalle Larsson
          </note>
          <note n="0f336e0c">
            Kalle Larsson
          </note>
          <note n="0f336e0c">
            Kalle Larsson
          </note>
          <note n="0f336e0c">
            Kalle Larsson
          </note>
          <note n="0f336e0c">
            Kalle Larsson
          </note>
          <note n="a9fc675c">
            Egon Frid
          </note>
          <note n="a9fc675c">
            Egon Frid
          </note>
          <note n="c8b4367a">
            Lars-Ivar Ericson
          </note>
          <note n="d4a08e0f">
            Frågorna redovisas i bilaga som fogats till riksdagens snabbprotokoll
            tisdagen den 21 november.
          </note>
          <note n="5790986b">
            19 § Anmälan om skriftligt svar på fråga
          </note>
          <note n="9c15445a">
            Anmäldes att skriftligt svar på följande fråga inkommit
          </note>
          <note n="664c1788">
            den 17 november
          </note>
          <note n="f4f79112">
            Carina Hägg
          </note>
          <note n="ec4a2a08">
            Svaret redovisas i bilaga som fogats till riksdagens snabbprotokoll
            tisdagen den 21 november.
          </note>
          <note n="96194421">
            20 § Kammaren åtskildes kl. 12.25.
          </note>
          <note n="5a33409a">
            Förhandlingarna leddes
          </note>
          <note n="05a9d4d8">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
