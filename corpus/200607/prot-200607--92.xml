<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--92</head>
          <docDate when="2006-04-17">2006-04-17</docDate>
        </div>
      </front>
      <body>
        <div>
          <note n="fc051b6b">
            ﻿
          </note>
          <note n="5cdfcd11">
            Riksdagens protokoll
          </note>
          <note n="f5d57ed3">
            2006/07:92
          </note>
          <note type="date" n="2dfaa00d">
            Tisdagen den 17 april
          </note>
          <note n="e662e33f">
            Kl. 13:30 - 15:42
          </note>
          <note n="109d8fe2">
            1 § Justering av protokoll
          </note>
          <note n="8377288e">
            Justerades protokollet för den 11 april.
          </note>
          <note n="7d7cec04">
            2 § Avsägelse
          </note>
          <note n="7d661a95">
            Förste vice talmannen meddelade att Göran Persson i Stjärnhov
            (s) anhållit om entledigande från uppdraget som ledamot av riksdagen
            från och med den 1 maj.
          </note>
          <note n="031cac40">
            Kammaren biföll denna anhållan.
          </note>
          <note n="a1ada7d2">
            3 § Anmälan om val av ytterligare suppleant i sammansatta konstitutions-
            och utrikesutskottet
          </note>
          <note n="41031ea9">
            Förste vice talmannen meddelade att Karl Sigfrid (m) valts till
            ytterligare suppleant i sammansatta konstitutions- och utrikesutskottet
            från och med den 29 mars.
          </note>
          <note n="25c8a240">
            4 § Meddelande om frågestund
          </note>
          <note n="7187196f">
            Förste vice talmannen meddelade att vid frågestunden torsdagen
            den 19 april kl. 14.00 skulle följande statsråd närvara:
          </note>
          <note n="930a84a6">
            Utbildningsminister Lars Leijonborg (fp), utrikesminister Carl
            Bildt (m), jordbruksminister Eskil Erlandsson (c), statsrådet
            Åsa Torstensson (c) och arbetsmarknadsminister Sven Otto Littorin
            (m).
          </note>
          <note n="5d184188">
            5 § Anmälan om fördröjt svar på interpellation
          </note>
          <note n="d465457b">
            Till riksdagen hade inkommit följande skrivelse:
          </note>
          <note n="57ebe47d">
            Interpellation 2006/07:469
          </note>
          <note n="86e1ca3c">
            Interpellation 2006/07:469 Bostadspolitik
          </note>
          <note n="6be4a77b">
            Interpellationen kommer att besvaras tisdagen den 8 maj.
          </note>
          <note n="1e6e9e17">
            Skälet till dröjsmålet är andra åtaganden som ej kan ändras.
          </note>
          <note n="9945ca27">
            Mats Odell
          </note>
          <note n="fe7e7a47">
            6 § Svar på interpellation 2006/07:438 om missbruk av dopningspreparat
          </note>
          <note type="speaker" n="48e30f24">
            Anf. 1 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-f680d6fbaba4e45a-0" n="2181b1bb">
            <seg n="39c12f6d">
              Herr talman! Lars Lilja har frågat mig vad jag avser att vidta
              för åtgärder för att motverka missbruket av dopningspreparat.
            </seg>
            <seg n="eaa48f2d">
              Av olika riksrepresentativa frågeundersökningar framgår att omkring
              1 procent av manliga ungdomar någon gång har provat androgena
              steroider (AAS) som är de vanligaste dopningspreparaten. Denna
              andel har i stort sett varit oförändrad sedan 1993. Det är dock
              samtidigt så, som Lars Lilja framhåller, att dopningsmissbruket
              är ett problem också utanför idrotten.
            </seg>
            <seg n="6c574b5b">
              I dag har majoriteten av de personer som söker vård för ett dopningsmissbruk
              också ett missbruk av alkohol eller narkotika varför de kan beredas
              vård inom den vanliga missbrukarvården. Av den kartläggning som
              Socialstyrelsen gjorde av missbrukarvården år 2003 framgår att
              169 behandlingsenheter, av totalt 608, uppgav att de även behandlade
              personer som missbrukar anabola steroider. Beroendecentrum i Örebro
              har en specialistbehandling för personer med ett dopningsmissbruk
              och i Göteborg och Helsingfors pågår förberedelser för att inrätta
              sådana program. Vidare har Dopingjouren inlett ett samarbete med
              Maria Beroendecentrum i Helsingfors. Dessa specialiserade behandlingsprogram
              är viktiga för att utveckla metoder för behandling av personer
              med ett dopningsmissbruk.
            </seg>
            <seg n="a5862b7d">
              Inom ramen för den nationella narkotikahandlingsplanen för perioden
              20062010, proposition 2005/06:30, finns också möjligheter att
              genomföra insatser på dopningsområdet. I juni förra året fick
              den nationella narkotikasamordnaren ett tilläggsdirektiv med ett
              uppdrag att förstärka insatserna mot dopning. Uppdraget innebär
              att förstärka insatserna för att begränsa både utbud och efterfrågan
              av dopningsmedel liksom att förbättra samarbetet mellan olika
              myndigheter och mellan myndigheter och organisationer. Den nationella
              narkotikasamordnaren presenterade i november 2006 ett antal förslag
              till insatser på dopningsområdet. Förslaget inrymmer ett brett
              spektrum av insatser som, om samtliga genomförs, kommer att innebära
              en flerårssatsning.
            </seg>
            <seg n="8c62922b">
              Som ett första steg har regeringen avsatt medel så att den nationella
              narkotikasamordnaren under 2007 kan prioritera insatser i träningsmiljöer
              och mot Internetförsäljning.
            </seg>
            <seg n="bafe54d5">
              Då gym- och träningsanläggningar av allt att döma är en högriskmiljö
              för användning av dessa preparat är det angeläget att utveckla
              förebyggande insatser i den miljön och att studera effekterna
              av dessa. Narkotikasamordnaren kommer under 2007 att initiera
              en pilotsatsning mot missbruk av hormonpreparat på gym, med målet
              att minska användningen av och tillgången till hormonpreparat
              på gym- och träningsanläggningar samt att tidigare upptäcka personer
              med ett missbruk av hormonpreparat och erbjuda dem insatser för
              att förhindra ett fortsatt missbruk det vill säga en liknande
              arbetsmodell som den som använts i arbetet mot narkotika på krogen.
              Det långsiktiga målet är att bidra till en nationell kunskapsuppbyggnad
              som kan spridas över hela landet.
            </seg>
            <seg n="0a6199c6">
              Förutom det ordinarie arbetet inom polis och tull med att bekämpa
              alla illegala droger pågår inom Rikspolisstyrelsen ett särskilt
              projekt med att utveckla insatserna mot olaglig handel med droger
              på Internet ett arbete som för övrigt fått internationell uppmärksamhet
              eftersom sådan Internethandel är ett ökande problem i de flesta
              länder. Detta projekt kommer nu att utvecklas också mot dopningsmedel.
            </seg>
          </u>
          <note type="speaker" n="ce47077b">
            Anf. 2 LARS LILJA (s):
          </note>
          <u who="lars_lilja_880e89" xml:id="i-1b6949ba81dc1c80-0" n="2e938ff4" next="i-5b222ca335f93246-0">
            <seg n="0c9bdd47">
              Herr talman! Jag misstänker, och jag tror att jag gör det på
              ganska goda grunder, att kunskapen inom Socialdepartementet när
              det gäller problemen med dopningspreparat är ganska begränsad.
              Jag vet inte om det var en tillfällighet att man kallade AAS för
              androgena steroider när det rätta namnet är anabola androgena
              steroider.
            </seg>
            <seg n="d32f42ff">
              Som Maria Larsson påpekar är dopning ett litet problem inom svensk
              idrott. Jag vill påstå att det för en svensk elitidrottare i praktiken
              är omöjligt att vara dopad. Däremot finns det säkert större problem
              på lägre nivåer där vi inte kan testa lika mycket.
            </seg>
            <seg n="bd404a14">
              Folkhälsoministern säger i svaret att bruket av anabola steroider
              är oförändrat. Jag tror inte att det är så. Hon hänvisar till
              CAN, men problemet är att de slutade mäta bruket av steroider
              i slutet av 90-talet. Det som nu finns är sporadiska mätningar
              i enskilda kommuner och skolor. Där kan man konstatera att 35
              procent av gymnasieungdomarna någon gång har provat steroider.
              CAN mäter dessutom ungdomar under 20 år, medan all information
              som finns tillgänglig nu tyder på att bruket är vanligast i åldersgruppen
              1835 år.
            </seg>
            <seg n="5c836dea">
              Mycket av de kunskaper vi har nu talar för att det finns någonstans
              mellan 20 000 och 100 000 missbrukare av anabola androgena steroider
              i Sverige. Det som talar för detta är bland annat att tullens
              beslag har ökat med fyra gånger mellan 1999 och 2005. Det är klart
              att det finns en marknad, annars hade naturligtvis inte smugglingen
              ökat i den omfattningen.
            </seg>
            <seg n="b806d534">
              Maria Larsson säger också att 169 av 608 behandlingshem även
              behandlar steroidmissbrukare. Jag tror att det stämmer, men problemet
              är att de sannolikt inte behandlas för att de missbrukar steroider.
              De är där för något annat missbruk och är alltså blandmissbrukare
              av något slag.
            </seg>
            <seg n="692be96e">
              Problemet är dessutom, och det kanske egentligen i det här sammanhanget
              är det allra största problemet, att de personer som missbrukar
              anabola steroider i princip inte får hjälp någonstans. Örebro,
              Göteborg, Maria Beroendecentrum i Helsingfors de finns, men problemet
              är att deras resurser är exceptionellt små. De har nästan inga
              möjligheter alls att ta hand om alla som behöver hjälp.
            </seg>
            <seg n="40357d2c">
              Dessutom finns det för närvarande en mycket liten kunskap om
              hur och på vilket sätt man ska behandla och hjälpa dessa personer.
              Det krävs alltså, vill jag påstå, en betydligt större ekonomisk
              satsning från regeringen för att vi ska lösa det här problemet.
              I handlingsplanen som Björn Fries har tagit fram pekar han på
              att man behöver åtminstone 4 ½ miljon för att kunna ta fram kunskap
              som är tillräckligt stor för att hantera detta. Jag vill påstå
              att den förra regeringen gjorde för lite. Det ska jag inte sticka
              under stol med. Men problemet är att det fortfarande inte händer
              någonting.
            </seg>
            <seg n="b7fc3240">
              Jag skulle avslutningsvis vilja ställa en fråga till Maria Larsson.
              Vi är överens om att det här är ett stort problem. Det finns en
              handlingsplan där vi kan konstatera att vi borde vidta ett antal
              åtgärder för att nå resultat. I handlingsplanen handlar det om
              kostnader på 35 miljoner för att nå de här resultaten. Regeringen
              anslår 2 miljoner. Då är min fråga: Vi är såvitt jag kan förstå
              av svaret överens om att det är ett problem, men varför vill regeringen
              i princip inte göra någonting?
            </seg>
          </u>
          <note n="1d8fb60c">
            Anf. 3 GUNNAR ANDRÉN (fp):
          </note>
          <u who="lars_lilja_880e89" xml:id="i-5b222ca335f93246-0" n="2e938ff4" prev="i-1b6949ba81dc1c80-0">
            <seg n="93b9329b">
              Herr talman! Jag ber att få tacka Lars Lilja för att han har
              ställt den här intressanta interpellationen om missbruk av dopningspreparat.
              Jag tackar också statsrådet för ett bra svar.
            </seg>
            <seg n="5dcde6e9">
              Jag tror för min del att det allra viktigaste är att det finns
              en ökad kunskapsspridning om att dessa dopningspreparat är medicinskt
              skadliga. Det finns för närvarande inte minst i kroppsbyggarkretsar
              en föreställning om att de är oskadliga och rent ut sagt nyttiga.
              Det har gjort att tillförseln till landet av den här typen av
              preparat har ökat väldigt häftigt.
            </seg>
            <seg n="b4ff60b6">
              Skatteutskottet var häromdagen hos tullen på Arlanda och fick
              se ganska skrämmande interiörer, herr talman, av hur man försöker
              smuggla in olika sådana här preparat till ungdomar. Det är ganska
              svårt att särskilja den här typen av preparat från andra. Det
              finns ju en väldig mängd olika preparat så man ska vara ganska
              stor expert för att klara ut det.
            </seg>
            <seg n="65b0e0bd">
              För min del tror jag att den nationella kunskapsuppbyggnaden
              som statsrådet talar om i sitt svar måste kompletteras med en
              sak, nämligen individuell kunskapsuppbyggnad. Det är ändå ytterst
              de enskilda ungdomarna, som det ofta handlar om, som måste ha
              klart för sig att det de ger sig in på ofta först är ett litet,
              litet steg på vägen mot någonting som är mycket skadligt i längden.
              Där har vi alla som är politiker och opinionsbildare ett ansvar
              för att sprida denna kunskap och inte på något sätt förhärliga
              detta.
            </seg>
            <seg n="902d5ee9">
              I Folkpartiet hade vi för ett kort tag sedan ett intressant seminarium
              i Riksdagshuset som hade arrangerats av ledamöterna i socialutskottet
              Johan Pehrson och Cecilia Wigström i Göteborg. Det tog upp just
              den här typen av frågor med företrädare för jurister, Riksidrottsförbundet,
              Rikspolisstyrelsen och andra som har olika utgångspunkter för
              vad man kan göra.
            </seg>
            <seg n="7e8439f3">
              Vi är väl fortfarande några som är så gamla att vi minns olympiska
              spelen 1988 i Söul och den fantastiske hundrameterslöparen Ben
              Johnson, som på något sätt fortfarande symboliserar hur man kan
              förstöra inte bara idrotten utan sig själv också genom att använda
              de här preparaten. Det var ett extremexempel. Men precis som Lars
              Lilja och Maria Larsson är inne på här är det de olika små stegen
              som leder till de individuella misstagen och att man sedan hamnar
              i en utförslöpa.
            </seg>
            <seg n="73f3d5f0">
              Jag tror också, som Lars Lilja, att det är väldigt viktigt att
              staten medverkar i olika former, men den individuella kunskapsspridningen
              måste också ske på många olika sätt. Vi ser att skolministern
              nu befinner sig i kammaren. Det här är också en sådan sak som
              man måste se till att ta upp ordentligt i skolan. Framför allt
              får det inte bli förhärligat bland ungdomen att bruka dessa preparat.
              Det är alltför lätt att få tillgång till dem. Det såg jag på Arlanda,
              tyvärr.
            </seg>
          </u>
          <note type="speaker" n="0af73fd7">
            Anf. 4 FINN BENGTSSON (m):
          </note>
          <u who="anders_bengtsson_7cf2f1" xml:id="i-4d6226c3942d1974-0" n="28db1f64">
            <seg n="ea2d30f9">
              Herr talman! Jag skulle vilja instämma i föregående talares ambition
              att fundera lite vidare. När jag läser det svar som statsrådet
              har givit på interpellantens fråga, som är mycket befogad, undrar
              jag lite hur den nya regeringen funderar just när det gäller att
              bredda synen på dopningsproblemet, inte bara den fiskala problematiken
              utan även om man funderar på att ta till sig ny kunskap. Kan man
              från Socialdepartementet ta till sig kunskap som kanske finns
              i Utbildningsdepartementet och inte minst i forskningskretsar?
            </seg>
            <seg n="ca6ee0cd">
              Om man reflekterar lite vidare är det naturligtvis väldigt förundrande
              att någon människa vill skada sig själv så mycket som de här preparaten
              faktiskt leder till. Här finns till exempel en utveckling inom
              beroendeläran där man tittar på belöningscentrum i hjärnan som
              någonting som stimulerar oss till att faktiskt vilja förmå bättre
              och att en hel del preparat kan påverka den typen av biologisk
              struktur i vår hjärna. Vid den typen av angreppssätt får man en
              bredare palett att utgå ifrån.
            </seg>
            <seg n="6ebf53ca">
              Jag skulle kanske kunna säga att den nya regeringen med sina
              satsningar på forskningsfrågor har alla förutsättningar att också
              kunna ta in detta som jag tror att den tidigare regeringen inte
              förmådde. Jag undrar om statsrådet har någon kommentar till det.
            </seg>
          </u>
          <note type="speaker" n="901ce4a0">
            Anf. 5 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-f680d6fbaba4e45a-1" n="2181b1bb">
            <seg n="96f0422a">
              Herr talman! Det är roligt att se att så många vill delta i debatten
              om en viktig fråga. Jag vill gärna understryka det som ni egentligen
              alla har varit inne på, att jag tror att många i det här landet
              underskattar allvarlighetsgraden i att hamna i beroende av dopningspreparat,
              att de är så pass beroendeframkallande som de bevisligen är. När
              man har hamnat i ett beroende är det näst intill omöjligt att
              ta sig ur det beroendet på egen hand, utan det behövs en adekvat
              missbrukarvård.
            </seg>
            <seg n="b95d077c">
              Jag vill gärna understryka det, och jag uppfattar att vi är fullständigt
              överens om det. Därför är det här en utmanande fråga där vi fortfarande
              naturligtvis befinner oss i början av en process som behöver flera
              åtgärder och som behöver tas på allvar.
            </seg>
            <seg n="1b86c57a">
              Något ord till Lars Lilja först angående statistiken. Den statistik
              som jag refererar till när jag säger att antalet missbrukare inte
              kan antas ha ökat är den officiella statistiken. Det är flera
              olika underlag, och de är sammanfallande där man säger att det
              inte har skett någon ökning av antalet sedan 1993.
            </seg>
            <seg n="e66e8469">
              Sedan kan man naturligtvis ifrågasätta till vilken åldersgrupp
              de här statistikfrågorna är riktade. Här kan man säkert göra finare
              och bättre undersökningar, det betvivlar jag inte, och kanske
              med ett annat resultat. Men det här är den officiella statistik
              som finns att tillgå, och den visar entydigt att problemet inte
              har varit växande. Att tullens beslag har ökat gör det naturligtvis
              inte till en nödvändighet att anta att också missbruket har ökat.
              Det kan också vara så att tullen har blivit effektivare. Det går,
              som sagt var, säkert att förfina undersökningsresultaten, och
              det går säkert att rikta dem till andra åldersgrupper, men det
              är den statistik vi har i dag.
            </seg>
            <seg n="8a8bf76f">
              Däremot vill jag verkligen hålla med om att den nationella kunskapsuppbyggnaden
              kan bli mycket bättre. Det är bristfälligt på dopningssidan.
            </seg>
            <seg n="b4e1e629">
              Statistiken har vi redan varit inne på, men det är också så att
              Statens beredning för medicinsk utvärdering, SBU, har presenterat
              en litteraturgenomgång där de har tittat på missbruk av androgena
              steroider när det gäller både preventionsarbete och behandlingsarbete.
              De har då dragit slutsatsen att det faktiskt saknas studier och
              systematisk kunskap om hur en framgångsrik behandlingsstrategi
              ska se ut. Det är en uppenbar brist att vi inte har tillgång till
              bra behandlingsmetoder som är evidensbaserade och effektiva.
            </seg>
            <seg n="6f689599">
              Det är naturligtvis ett ansvar som delvis faller tillbaka på
              den gamla regeringen men som är en gemensam framtidsutmaning för
              oss. Det här tar jag naturligtvis på största allvar. Det är också
              därför som vi nu börjar vidta åtgärder utifrån de förslag som
              Björn Fries har lagt fram för Mobilisering mot narkotikas räkning,
              där han fick ett speciellt uppdrag. Det är därför vi nu går i
              gång med preventionsarbete på gymmen, som är ett nytt område att
              arbeta på. Det är en ny miljö att ta sig in i med det preventiva
              arbetet. Så har förut inte skett, och vi tror att det här är ett
              drag som vi måste pröva och som vi också måste se till att utvärdera
              så att vi kan få fram vad som är framgångsrika, effektiva metoder.
            </seg>
            <seg n="786f93cd">
              Det gäller likaså satsningen på Internethandel. Vi vet att utbudet
              är enormt. Att göra insatser där tillsammans med de resurser som
              tullen har fått till sitt förfogande är ett angeläget arbete som
              tar sin början nu under 2007. Om de visar sig framgångsrika måste
              vi naturligtvis fortsätta med dem. Det är några av de åtgärder
              som vi till att börja med har vidtagit.
            </seg>
          </u>
          <note type="speaker" n="6d97a85c">
            Anf. 6 LARS LILJA (s):
          </note>
          <u who="lars_lilja_880e89" xml:id="i-b7dbc486b3719523-0" n="2e938ff4">
            <seg n="d3518d58">
              Herr talman! Insatser mot gymmen är en prioriterad fråga. Det
              är bra att man vill avsätta pengar.
            </seg>
            <seg n="cc453cad">
              Jag kan berätta för statsrådet att vi i Västerbotten de senaste
              fem sex åren har haft ett samarbete mellan Västerbottens Idrottsförbund,
              samtliga gym kommunala och privata kommunen, landstinget, polisen
              och tullen. Vi jobbar gemensamt mot användandet av anabola steroider
              på dessa anläggningar. Vi gör det i form av utbildningsinsatser
              gentemot ägarna och dem som arbetar på gymmen, och vi skapar kontaktnät
              mellan tull, polis och idrottsförbundet för att hantera frågorna
              på ett vettigt sätt. Jag hälsar Maria Larsson välkommen till Västerbotten
              för att studera vårt projekt, som vi genomför med stöd av projektpengar
              från landstinget.
            </seg>
            <seg n="4de0d239">
              Jag tror i och för sig inte att detta är det perfekta projektet,
              utan jag tror att vi har en del att göra. Men vi har jobbat med
              detta under många år, och vi har kommit långt. Det jag tror skulle
              vara bra i det här sammanhanget, när nu 2 miljoner ska läggas
              på detta, är att vara tydlig gentemot de andra myndigheterna att
              aktivera sig i ett sådant projekt på ett bra sätt. Som det är
              nu har vi ett bra samarbete med framför allt tullen och polisen,
              men polisen borde i någon mening vara mer aktiv i projektet. Nu
              är polisen med som rådgivare och informatörer. Vi ska hitta ett
              sätt att jobba mot dem som säljer drogerna det förekommer sannolikt
              på många av gymmen. Vi måste hitta metoder för att på ett bättre
              sätt aktivera polisen, och polisen behöver sannolikt resurser
              för det. Projekten finns utarbetade och fungerar väl med tanke
              på de små resurser vi har.
            </seg>
            <seg n="286061e7">
              Vi har varit inne på den viktiga frågan några gånger, nämligen
              kunskapen. Det är fråga om kunskapen i samhället i stort, kunskapen
              hos ungdomarna men framför allt de kunskaper vi behöver för att
              ta hand om och hjälpa de personer som har dessa problem. Det handlar
              om prevention, tillgångsbegränsning, att tullen och polisen blir
              effektivare, och det handlar dessutom om behandling, kartläggning,
              metodutveckling, kunskapsspridning och så vidare. Det är viktigt
              att vi i det här fallet ser till att resurserna skapas för att
              inte stöta på ännu större problem i framtiden.
            </seg>
            <seg n="6788745a">
              Det är viktigt att börja med till exempel kartläggning. Vilka
              är det som missbrukar? Var finns de? Det är fråga om missbruksmönstret.
              Vilka kombinationer av hormonpreparat och droger används? Det
              är också viktigt att se på långtidseffekterna. Det är extremt
              farliga droger, och de är i någon mening mediciner som används
              i upp till hundra gånger så starka doser som de ska användas i
              i medicinskt syfte. Det är extremt farligt.
            </seg>
            <seg n="022acbd9">
              Det är alltså fråga om behandlingsstrategier. Hur ska problemen
              hanteras? Hur ska vi hjälpa dessa människor? För det krävs resurser.
              Det skulle vara alldeles utmärkt om den här regeringen kunde vara
              villig att ge mer resurser till kunskapsinhämtning. Det är otroligt
              viktigt.
            </seg>
          </u>
          <note type="speaker" n="6006006d">
            Anf. 7 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-f680d6fbaba4e45a-2" n="2181b1bb">
            <seg n="1542873e">
              Herr talman! Jag får gratulera Västerbotten till ett positivt
              och bra projekt. Det besöker jag gärna. Hemligheten bakom framgången
              i många drogförebyggande arbeten är att man lyckas samordna sig.
              De goda krafterna samlas för ett gemensamt arbete. Inte minst
              idrottsrörelsen är en otroligt viktig samarbetspartner i det här
              sammanhanget. De möter många av dem som är intresserade av att
              både prestera inom idrotten men också bygga styrka. Här finns
              kopplingen direkt tillbaka till gymmen, att lyfta över kunskapen
              till den individuella nivån och att ta ett individuellt ansvar.
              Det låter spännande, och jag tittar gärna vidare på det.
            </seg>
            <seg n="e2c670eb">
              I fråga om kunskapsutbyggnad finns det stora problem på den nationella
              nivån. Vi har berört det. Låt mig ta ytterligare ett exempel som
              jag finner bekymmersamt. I dag har vi svårt att definiera vad
              ett dopningspreparat är. Det kommer ständigt nya saker på nätet,
              och vem ska ta ställning till det? Ibland blir det domstolarna
              som får ta ställning till om en viss substans ska definieras som
              dopningsmedel eller inte. Det kan i sin tur leda till att åklagare
              underlåter att väcka åtal om de inte är säkra på utfallet. Det
              är en olycklig situation vi befinner oss i.
            </seg>
            <seg n="1676b212">
              Statens folkhälsoinstitut har tagit initiativ till att tillsätta
              en expertgrupp som följer och analyserar nytillkomna preparat
              på området. De gör det i nära samarbete med riksåklagaren. Det
              är en del i det hela. Men vi har också tillsatt en ny utredning
              under ledning av den särskilde utredaren Jan Pennlöv. Han har
              fått i uppdrag att utreda den lagstiftning som finns för att på
              ett bättre sätt hantera klassificering av missbrukspreparat. Där
              inkluderar vi narkotiska preparat men också hälsofarliga varor,
              dopningspreparat, lösningsmedel med mera. Han ska vara klar med
              sitt uppdrag i slutet av 2008. Det är en del i att ha en lagstiftning
              som står i paritet med den aktuella situationen i samhället. Det
              arbete han gör är viktigt och kan skapa bättre klarhet i arbetet
              med den nationella kunskapsbyggnaden.
            </seg>
            <seg n="5568c64a">
              När det gäller behandlingsstrategier är det inte så att vi ingenting
              gör. Det finns de som arbetar aktivt med frågan även om SBU menar
              att det finns åtskilligt att göra i fråga om evidens och så vidare.
            </seg>
            <seg n="c5da377c">
              Dopingjouren har genom åren fått mycket medel från Socialdepartementet
              och från Utbildningsdepartementet. För mig är det en självklarhet
              att vi jobbar över departementsstrukturerna när frågorna kräver
              den typen av samarbete. Jag kan garantera att det inte är några
              problem att göra det även om vi är en koalitionsregering. Det
              arbetet fungerar bra, och här kan det finnas skäl att utveckla
              det. Dopingjouren har ett ansvar för att utveckla metoder och
              behandlingsprogram, och man gör ett bra arbete. Dopingjouren har
              mycket kontakter via den telefonjour som finns. Den är flitigt
              använd. Telefonjouren får 2 0003 000 samtal per månad. Den grupp
              som ringer näst mest är faktiskt anhöriga. Vi ska inte glömma
              bort de anhöriga i sammanhanget. De är en viktig part att involvera
              i samarbetet. Ibland kan det handla om föräldrar, och ibland är
              det andra anhöriga. De är definitivt samarbetspartner i det preventiva
              arbetet.
            </seg>
          </u>
          <note type="speaker" n="465f9fcc">
            Anf. 8 LARS LILJA (s):
          </note>
          <u who="lars_lilja_880e89" xml:id="i-b7dbc486b3719523-1" n="2e938ff4">
            <seg n="6bf99a53">
              Herr talman! Jag instämmer i Maria Larssons bekymmer när det
              gäller klassificering av dopningspreparat. Det är inte helt enkelt.
              Speciellt idrottens lista är ohyggligt mycket längre än juridikens
              lista. Det kommer nya preparat, de byter namn och innehåll, det
              är syntetiska droger och så vidare. Visst är det ett bekymmer.
            </seg>
            <seg n="52e17905">
              Samtidigt nämner statsrådet Dopingjouren. Det stämmer att Dopingjouren
              gör ett jättejobb. Jag har läst på Dopingjourens hemsida. Där
              framgår att missbruket av amfetamin fyller 60 år och att problemet
              med dopning i samhället fyller 15 år. Hur kommer det att se ut
              om 45 år om inte samhället vidtar kraftåtgärder nu? Dopingjouren
              har deltagit i en konferens i Örebro där jag vet att Maria Larsson
              har varit. Där uttryckte Dopingjouren att om 50 av de närvarande
              hade en aning om vad missbruk av hormonläkemedel innebär när de
              kom hoppades man att i alla fall 150 skulle ha denna aning i dag.
            </seg>
            <seg n="431a83c1">
              Det här tyder på en kunskapsbrist som vi är helt överens om.
              Min poäng i den här debatten är att det som är viktigt är att
              vi satsar på kunskapsinhämtning på alla plan och att det görs
              en rejäl satsning från regeringen för att vi ska komma vidare
              med det här.
            </seg>
            <seg n="e8845432">
              Det är precis vad de tycker även på Dopingjouren. Jag ska avsluta
              med ett citat av Ann-Mari Thurelius som är forskningssjuksköterska
              på Dopingjouren. Hon tycker att de åtgärder som Björn Fries har
              föreslagit är kloka och viktiga, men hon är besviken över att
              det skjuts på framtiden. Hon säger så här: Måste det hända ytterligare
              tragedier för att våra beslutsfattare ska sluta försöka förminska
              de svåra problem som vi har och står inför? Jag hoppas att det
              inte är så.
            </seg>
          </u>
          <note type="speaker" n="900efbb7">
            Anf. 9 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-f680d6fbaba4e45a-3" n="2181b1bb">
            <seg n="8bef2597">
              Herr talman! Det drogförebyggande arbetet är centralt för regeringen,
              och det visade vi tydligt när vi lade fram vårpropositionen i
              går. Vi mönstrar upp och lägger i budgeten till 185 miljoner för
              vart och ett av de kommande tre åren. Det visar också på inriktningen,
              att vi är långsiktiga i vårt sätt att tänka. Där finns redan 74
              miljoner, vilket innebär att vi totalt kommer att ha 260 miljoner
              årligen till drogförebyggande arbete.
            </seg>
            <seg n="3dddd080">
              Arbetet mot anabola steroider är en viktig del. Dopningsförebyggande
              arbete är en viktig del av detta. Vi har påbörjat det. Det har
              inte funnits mycket tidigare. Vi har påbörjat det nu med några
              insatser, nämligen en preventiv verksamhet riktad mot gymmen och
              Internethandeln, som är ett viktigt område att gå in på, även
              om det inte är alldeles enkelt. Det är de första stegen, och sedan
              får vi återkomma med ytterligare saker så småningom.
            </seg>
            <seg n="ee38dc08">
              Det här är en fråga där kunskapsuppbyggnaden är central på flera
              olika nivåer, precis det som vi har berört och där vi har en fullständig
              samsyn. Kunskapen ute i samhället är för liten. De som hamnar
              inom erbjudandeområdet har inte alltid tillräcklig kunskap för
              att klara sig. Här är samarbete en nödvändig faktor, och där räknar
              jag med att idrottsrörelsen, landstingen och skolan finns involverade
              och tar ett ansvar. Vi ska självklart hjälpa till från statens
              sida och stå för den nationella kunskapsuppbyggnaden så långt
              det bara är möjligt. Jag har pekat på ett par utredningar som
              är igångsatta just med det här syftet.
            </seg>
            <seg n="9497e4d8">
              Jag vill tacka. Jag tror att den här debatten i sig har varit
              kunskapshöjande för dem som har lyssnat på den. Jag tror att frågan
              förtjänar att diskuteras vid fler tillfällen.
            </seg>
          </u>
          <note n="bf9ed774">
            Överläggningen var härmed avslutad.
          </note>
          <note n="cc305ab5">
            7 § Svar på interpellation 2006/07:423 om skolan under den borgerliga
            regeringens tid
          </note>
          <note type="speaker" n="ecffc649">
            Anf. 10 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-ee30282493f90ac0-0" n="d87dd8e2">
            <seg n="714f2910">
              Herr talman! Nikos Papadopoulos har frågat mig vilka initiativ
              jag avser att vidta för att säkerställa att skolorna får tillräckliga
              resurser så att man kan upprätta en värdig undervisning samt vilka
              initiativ jag avser att vidta för att barn med funktionshinder,
              barn med läs- och skrivsvårigheter och barn som har invandrat
              ska få tillräckliga resurser för att klara sin skolgång.
            </seg>
            <seg n="9b8d1824">
              Som statsråd kan jag inte kommentera en enskild kommuns skolpolitik.
              Jag noterar dock att några av interpellantens faktauppgifter om
              skolpolitiken i Helsingforss kommun är ofullständiga.
            </seg>
            <seg n="50b9a294">
              Regeringen har ökat det generella statsbidraget till kommunerna
              med över 10 miljarder kronor. Utöver detta satsar regeringen mer
              än 2 miljarder kronor på lärarfortbildning åren 20072009. Totalt
              har regeringen ökat anslaget till insatser som främjar utvecklingen
              i skolan med 760 miljoner kronor jämfört med förra året, som var
              den gamla regeringens sista år.
            </seg>
            <seg n="d5f3cbb2">
              Vad gäller frågan om barn med funktionshinder och läs- och skrivsvårigheter
              har regeringen lämnat klara besked.
            </seg>
            <seg n="a53fe5d1">
              För det första när det gäller barn med utvecklingsstörning ska
              särskolan vara kvar som egen skolform.
            </seg>
            <seg n="afdaf069">
              För det andra ska några statliga specialskolor återigen öppnas,
              Ekeskolan och Hällsboskolan. Skolväsendets mest utsatta barn ska
              få känna trygghet och gemenskap under sin skolgång.
            </seg>
            <seg n="22e5eb8b">
              För det tredje kommer regeringen att prioritera insatser som
              möjliggör att alla elever ska få det stöd de behöver för att lära
              sig läsa, räkna och skriva under de första skolåren. Skolan ska
              ges verktyg för att kunna erbjuda detta stöd. Det handlar till
              exempel om utformning av tydliga mål i läroplanen, nationella
              prov i trean och att en ny speciallärarutbildning ska skapas.
            </seg>
            <seg n="4a829d47">
              Avslutningsvis har regeringen dessutom satsat 155 miljoner kronor
              för att förbättra skolsituationen för elever i segregerade områden.
              Jag tror dock att satsningar på speciallärare, svenskkunskaper
              och tidigare utvärdering är ännu viktigare för att fler invandrarelever
              ska nå skolans mål.
            </seg>
          </u>
          <note type="speaker" n="c1785f60">
            Anf. 11 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-c51b3dc37a3c02a8-0" n="8285364f">
            <seg n="55adde6d">
              Herr talman! Jag vill först tacka skolministern för svaret.
            </seg>
            <seg n="86fdc520">
              Jag måste klargöra att jag inte begär att förra skolborgarrådet
              i Helsingfors i sin nya roll ska ta ansvar för skolpolitiken i
              Helsingfors. Men Jan Björklund vet lika väl som jag att regeringspolitik
              och kommunpolitik hör ihop.
            </seg>
            <seg n="e6c45b29">
              Skolministern visar i sitt svar att regeringen fullföljer Socialdemokraternas
              skolsatsningar i form av statsbidrag till kommunerna, och det
              är bra. Men ni har inga pengar särskilt riktade till skolan för
              att anställa fler lärare, som den socialdemokratiska regeringen
              hade. Och jag förstår inte vad skolministern menar med ökade anslag
              ni har ju bara döpt om eller senarelagt anslag som redan fanns
              i den socialdemokratiska budgeten.
            </seg>
            <seg n="3574539c">
              Herr talman! Skolministern skriver också i sitt svar om regeringens
              planerade satsningar på att ge elever stöd för att i de yngre
              skolåren lära sig läsa, räkna och skriva. Det är bra. Folkpartiets
              problem är att det här syftar på det program som Folkpartiet i
              valrörelsen lovade att starta direkt när man hade intagit Utbildningsdepartementet.
              Man sade till och med att man hade en detaljerad tidsplan på 100
              dagar för genomförandet och att 500 miljoner kronor skulle satsas.
              Men det blev ingenting alls. Och den utlovade satsningen finns
              inte heller med i den borgerliga regeringens vårbudget som presenterades
              i går.
            </seg>
            <seg n="a937cd91">
              Är det då konstigt att många nu talar om att Folkpartiet sviker
              sina vallöften om skolan och att elever och lärare i Helsingforss
              skolor, som i år får kraftiga nedskärningar, undrar vart Folkpartiets
              vackra vallöften tog vägen?
            </seg>
            <seg n="961cb3f9">
              Herr talman! Jag vet att skolministern de senaste veckorna har
              haft flera skoldebatter med socialdemokrater på ungefär samma
              tema som min interpellation. Det är inte så konstigt, när regeringen
              sviker sina vallöften och driver en politik som kraftigt ökar
              klyftorna i skolan och i samhället.
            </seg>
            <seg n="1decc76a">
              Jag vet att skolministern inte tror på den genomgång som Socialdemokraterna
              har gjort av situationen för skolorna i Helsingfors. Men det är
              bara att fråga lärarna, eleverna och föräldrarna i det område
              där jag bor, söder om Söder, i Farsta, Gubbängen och Hökarängen.
              Jag var där och pratade med personalen, och lärarna och alla andra
              tycker att det blir mycket mindre pengar det här året. Det är
              ett faktum att stadsdelarna i Helsingfors har fått kraftiga sparbeting
              och att en stor del av de besparingarna har drabbat skolan. Det
              är alltså precis vad rapporten från Socialdemokraterna i Helsingfors
              visar.
            </seg>
            <seg n="a750deb0">
              Herr talman! Ett annat borgerligt svek är den kraftiga neddragningen
              av vuxenutbildningen, som innebär ett hårt slag mot det livslånga
              lärandet. De som av någon anledning har svårigheter i ungdomsskolan
              ska som vuxna inte få några chanser i framtiden.
            </seg>
            <seg n="a1b17c65">
              Jag skulle önska att skolministern kunde vara så ödmjuk att han
              erkände att Folkpartiet som ett litet parti tyvärr inte inom alliansen
              får de pengar man i valrörelsen lovade att satsa på skolan. Det
              tråkiga är att skolministern och det en gång socialliberala Folkpartiet
              för att höras och synas nu känner sig tvingat att profilera sig
              som ett kravparti. Arbetarrörelsen har aldrig varit emot att ställa
              krav.
            </seg>
          </u>
          <note type="speaker" n="aab4c675">
            Anf. 12 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-ee30282493f90ac0-1" n="d87dd8e2">
            <seg n="4a77e6cc">
              Herr talman! Talmannen får väl avgöra när detta blir en debatt
              som egentligen borde föras i Helsingforss stadshus i stället.
              Så blir det om vi bara ska tala om Helsingforss kommuns skolbudget.
              Jag kan göra det jag har jobbat med den i många år, även om jag
              inte gör det just nu men frågan är om den debatten hör hemma i
              riksdagen. Men eftersom Nikos Papadopoulos påstår det ena efter
              det andra om den budgeten vill jag ändå lägga några saker till
              rätta.
            </seg>
            <seg n="63d537fc">
              Budgeten i Helsingforss kommuns skolor är uppbyggd läsårsvis.
              Nikos Papadopoulos tar den budget som gäller nu under vårterminen
              och för ut den över hela året och säger att det fattas pengar.
              Det är klart att det gör det om man resonerar på det sättet. Men
              i verkligheten har den borgerliga majoriteten just presenterat
              budgeten för höstterminen, där det ingår höjda anslag. Nikos Papadopoulos
              blundar och bortser från det.
            </seg>
            <seg n="9596808c">
              Nikos Papadopoulos eget parti, med Carin Jämtin i spetsen, har
              i Stadshuset röstat emot anslagshöjningen för höstterminen. Socialdemokraterna
              i Helsingfors föreslår mindre pengar till skolan än den borgerliga
              majoriteten nu anslår. Det interpellanten påstår är inte sant.
              Det är fel på punkt efter punkt.
            </seg>
            <seg n="df176162">
              Man får mer pengar i skolorna. Det har nyss presenterats. Möjligen
              skrevs interpellationen innan det presenterades, och det kan förklara
              missförståndet. Men Socialdemokraterna har röstat nej. Jag tycker
              att Nikos Papadopoulos borde läsa några saker. Han borde läsa
              Ylva Johanssons debattartikel i Dagens Nyheter i lördags, där
              hon sågar socialdemokratisk skolpolitik sönder och samman.
            </seg>
            <seg n="b07e5f43">
              Han borde läsa den debattartikel Carin Jämtin skrev för några
              månader sedan, där hon sade att Socialdemokraternas skolpolitik
              är en av orsakerna till valförlusten. Nikos Papadopoulos borde
              läsa Pär Nuders pm som kom på villovägar och blev känt. Där säger
              han att skolpolitiken är en av orsakerna till att Socialdemokraterna
              förlorade valet.
            </seg>
            <seg n="ad09874d">
              Nikos Papadopoulos säger att många talar om Folkpartiets svek
              i skolpolitiken. Det kanske de gör, men jag nås faktiskt inte
              av det annat än när Nikos Papadopoulos säger det. Tvärtom tycker
              många att det händer mycket på skolpolitikens område just nu betydligt
              mer än det har hänt under de senaste tolv åren.
            </seg>
            <seg n="7d7d9a41">
              Vi ska alla vara ödmjuka och självkritiska. Allt vi gör kommer
              inte att bli rätt och bra. En del får rättas till, och vi har
              en rätt stor reformagenda framför oss. Jag tror att det är fel
              att hävda att det inte händer något på skolpolitikens område.
              Saker och ting kan alltid göras bättre.
            </seg>
            <seg n="bab864a4">
              Det absolut viktigaste för oss är att elever i skolan tidigt
              ska lära sig läsa, skriva och räkna. Det är det absolut mest centrala
              uppdrag som skolan har. Här har vi i Sverige tänkt fel. Den hjälp
              som förr fanns på lågstadiet och mellanstadiet har under socialdemokratisk
              ledning flyttats. Den sätts i dag i stället in på gymnasiets individuella
              program. Det kostar mycket mer, hjälpen kommer senare och många
              elever tappar intresset under tiden. Låt oss sätta in hjälpen
              tidigare. Det är detta våra åtgärder syftar till när vi nu inför
              nationella prov i årskurs 3. Jag antar att Socialdemokraterna
              kommer att rösta emot detta här i kammaren. Jag är mycket nyfiken.
              Den 30 maj testas detta. Nikos Papadopoulos sade just att ni inte
              har något emot krav. Vi får väl se det när ni ska rösta den 30
              maj.
            </seg>
            <seg n="f1408e77">
              Nationella prov införs i årskurs 3. Vi kompletterar detta med
              nya speciallärare som ska utbilda de elever som har svårt att
              nå målen i årskurs 3. Den speciallärarutbildning som den gamla
              regeringen avvecklade återinför vi nu. Det är i högsta grad detta
              som är i fokus elever som har svårt att nå målen.
            </seg>
            <seg n="0d191e91">
              Klassklyftor, Nikos Papadopoulos, har skapats i svensk skola
              under mycket lång tid. Det finns en enormt stor grupp elever som
              inte lär sig läsa och skriva och som tvingas hoppa av det gymnasium
              som har byggts upp i Sverige, där alla tvingas bli akademiker.
              Det är de klyftorna vi nu ska minska. Fler elever ska bli godkända.
              Fler ska nå målen. Det är vår ledstjärna.
            </seg>
          </u>
          <note type="speaker" n="8fdb2a97">
            Anf. 13 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-c51b3dc37a3c02a8-1" n="8285364f">
            <seg n="0583247e">
              Herr talman! Skolministern betonar hur man ska hjälpa svaga elever.
              Jag säger inte att den förra regeringen inte har gjort misstag.
              Det har vi gjort, och jag kan ta på mig dem. Men vad gör regeringen
              i dag för de elever som har missbrukande föräldrar? Flera kommuner
              i Helsingforss län Täby, Vallentuna och andra har inga stödgrupper
              för att ta hand om dem. Det har lämnats över till organisationer.
              I skolan finns ingen hjälp som de kan få.
            </seg>
            <seg n="65cd369e">
              I Socialdemokraterna tycker vi att alla elever har samma värde.
              De är inte lika, men de är jämlika och ska behandlas därefter.
              År 2004 gjordes en utredning som föreslog att alla utvecklingsstörda
              elever från förskolan ska gå så långt som möjligt och få så mycket
              undervisning som möjligt tillsammans med övriga elever i skolan.
            </seg>
            <seg n="26446399">
              Vad tycker skolministern? Jo, vid den senaste riksomfattande
              särskolekonferensen i Norrköping hade skolministern en annan uppfattning.
              Jag citerar Svenska Dagbladet, som skriver att skolministern gav
              beskedet att han slänger utredningen i papperskorgen. Inställningen
              att elever med utvecklingsstörning alltid ska gå i samma klass
              som andra elever är felaktig, anser han.
            </seg>
            <seg n="f6e2c19f">
              Jag håller inte med skolministern, men jag håller självklart
              med Ylva Johansson, och jag har läst hennes debattartikel i Dagens
              Nyheter. Det kan du vara säker på. Hon säger i artikeln: Inget
              kan vara viktigare än att se till att alla barn och ungdomar ges
              de bästa förutsättningar för att utvecklas maximalt utifrån sina
              förutsättningar oavsett föräldrarnas inkomster, oavsett kön och
              etnicitet, oavsett funktionshinder eller modersmål.
            </seg>
            <seg n="915deffc">
              Herr talman! Jag och skolministern är förhoppningsvis överens
              om att en bra skola måste få kosta pengar. Samhället måste ta
              ansvar för att eleverna har tillgång till välutbildade lärare
              och läromedel. Till fördel för skolministern måste jag säga att
              det är positivt med de över 2 miljarder kronor som satsas på att
              utbilda lärare. Men de kommer 2009, och nu befinner vi oss i början
              av 2007.
            </seg>
            <seg n="ed210b20">
              Där har vi det problem som skolministern tog upp. Jag pratar
              om detta med terminsbudgetarna. Vi har sett att det är olika i
              olika skolor, till exempel söder om Söder, där jag bor. Jag har
              varit i Hökarängsskolan och Farstaskolan. Där finns 3 600 elever,
              och i Hökarängsskolan är det 550 elever. Där blir det en minskning
              som kommer att kosta 2 000 kronor per elev. Då ska man inte räkna
              med lönehöjningen och prishöjningen. Men om man räknar med detta,
              och det måste man naturligtvis göra eftersom det är naturligt,
              kommer man på minus för nästa termin. Det kommer att kosta mycket
              för eleverna. Dessa pengar är det inte lätt att få.
            </seg>
            <seg n="f724ec48">
              Det går inte att ha en bättre ordning och ha tester och betyg
              för att klargöra det här. Skolministern har varit i det militära.
              Han vet att man måste få ett mål. Artilleriet behöver få rätt
              koordinater. Att tala om ordning är inte att ge de rätta koordinaterna.
              Rätt koordinater är att se till att det finns lärare och personal
              i skolan som kan ta hand om eleverna och förmedla kunskaper så
              att våra ungdomar kan konkurrera.
            </seg>
          </u>
          <note type="speaker" n="fda69470">
            Anf. 14 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-ee30282493f90ac0-2" n="d87dd8e2">
            <seg n="18596ddd">
              Herr talman! Om Nikos Papadopoulos, som representerar Helsingfors
              i riksdagen, är så orolig för skolbudgeten i Helsingfors, varför
              föreslår då Socialdemokraterna i Stadshuset lägre anslag till
              skolan än den borgerliga majoriteten vill ge? Varför är det så?
              Kan du inte svara på detta i ditt sista inlägg. Varför föreslår
              ni lägre anslag än den borgerliga majoriteten?
            </seg>
            <seg n="199169cc">
              Hur kommer det sig att de socialdemokratiskt styrda Göteborg
              och Malmö ligger avsevärt lägre än det borgerligt styrda Helsingfors
              när det gäller anslag per elev i skolan? Varför ger man mindre
              anslag i de kommuner som har styrts av socialdemokrater under
              lång tid? Malmö har ännu större problem med låga resultat, mycket
              invandrarelever och så vidare varför anslår man mindre pengar
              per elev i Malmö än i Helsingfors?
            </seg>
            <seg n="d5c6a2c3">
              Just nu anslår den borgerliga regeringen mer pengar till skolan
              än den förra regeringen gjorde genom de statsanslag som finns
              på skolans område. Varför är det så?
            </seg>
            <seg n="0105848f">
              Nikos Papadopoulos talar om borgerlig klasspolitik som sänker
              skatter, ökar klyftor och drar ned på skolan. Det stämmer inte
              någonstans. De borgerliga kommunerna satsar mest på skolan. Den
              borgerliga regeringen satsar mer på skolan än den förra regeringen
              gjorde. Nikos Papadopoulos ord är bara retorik.
            </seg>
            <seg n="d12c98bf">
              Nikos Papadopoulos försökte använda militära termer här. Det
              duger inte med blindavfyringar, utan här handlar det om sanningen.
              Den skarpa sanningen är att man satsar mer pengar på skolan nu
              än vad den förra regeringen gjorde. Jag tänker till exempel på
              den stora massiva satsningen på lärarfortbildning.
            </seg>
            <seg n="80892c9f">
              Ja, det var rätt citerat ur tidningen. Jag sade att jag inte
              tycker att utvecklingsstörda elever alltid ska gå i samma klass
              som andra elever. Den inställning som den förra regeringen hade,
              att de alltid ska göra det, är felaktig. Jag menar att elever
              med en lindrig utvecklingsstörning ofta kan integreras och att
              de ofta kanske till och med bör integreras i vanliga skolklasser.
              Men elever med gravare utvecklingsstörning klarar inte det. Man
              kallar det för integration när en gravt utvecklingsstörd elev
              ska sättas i ett vanligt klassrum, men i sanning blir den eleven
              mycket ensam och får inte den hjälp och det stöd som behövs.
            </seg>
            <seg n="86e30750">
              Den socialdemokratiska majoriteten i Carlbeckkommittén föreslog
              att särskolan i Sverige på sikt skulle avvecklas som egen skolform
              och att alla utvecklingsstörda elever skulle gå i vanliga skolor.
              Det har jag kastat i papperskorgen, för jag vet att det skulle
              innebära väsentligt mindre stöd åt de elever som har det allra
              svårast. Gå till en träningsskola, en särskola! Där finns elever
              som har en grav utvecklingsstörning och elever som kanske därutöver
              har andra funktionsnedsättningar. Försök att övertyga deras föräldrar
              om att de barnen skulle må bättre av att gå i en vanlig skolklass
              och kom tillbaka efteråt och redovisa vad de har sagt, Nikos Papadopoulos!
            </seg>
            <seg n="448d7f99">
              Varje gång jag besöker en träningsavdelning i särskolan blir
              jag själv berörd av de orättvisor som naturen själv skapar. Samtidigt
              blir jag väldigt stolt över insatserna från vårt svenska välfärdssamhälle,
              över de väldiga resurser vi avsätter för dessa barn inom ramen
              för särskolan. Ta inte ifrån dem den rättigheten! Ta inte ifrån
              dem den skolformen, som föräldrarna i särskolan verkligen vill
              ha! Det är därför de har valt särskolan.
            </seg>
          </u>
          <note type="speaker" n="32b5622e">
            Anf. 15 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-c51b3dc37a3c02a8-2" n="8285364f">
            <seg n="6f503839">
              Herr talman! Det är bra att skolministern säger att en del av
              dessa elever kan integreras. Jag hoppas att det blir bättre förslag
              i framtiden. Men skolministern påstår att det har satsats mer
              i er budget än i vår. Jag kan säga att det som har blivit kvar
              av Folkpartiets i valrörelsen utlovade satsningar är fler regler
              och betyg i skolan. Det är fler sådana än vad det är pengar. Samtidigt
              har riktade statsbidrag till skolan och vuxenutbildningen avskaffats.
              Det finns inga riktade pengar till skolan. Ni ger självklart 10
              miljarder kronor till kommunerna. Men kommunerna kan använda dessa
              pengar till annan verksamhet eller till sänkta skatter.
            </seg>
            <seg n="5640d5de">
              Som jag sade bor jag alltså söder om Söder. Jag har ett konkret
              exempel. Bara i Hökarängen får de 2,4 miljoner kronor mindre i
              skolan. Det kostar alltså 2 000 per elev. Men om man räknar på
              det hela är det 165 miljoner, och det betyder att det är 400 tjänster
              för lärare. Det är lärare som är viktiga i skolan. Det är lärare
              och personalen som ska ta hand om eleverna, som ska förmedla kunskapen.
              Det är där som vi vill att vi ska satsa. Det handlar om fler lärare,
              fler personal. Vi hade kamratstödjare. Vi hade kuratorer, och
              vi hade stöd för eleverna. Det är viktigt med personalen i skolan.
              Det är en viktig sak som Folkpartiet kanske har glömt bort.
            </seg>
            <seg n="e8ce22af">
              Jag instämmer också, Jan Björklund, i det andra som Ylva Johansson
              har skrivit i Dagens Nyheter. Jag kan inte säga att vi inte har
              gjort något misstag i skolan. Det är klart att vi har gjort.
            </seg>
          </u>
          <note type="speaker" n="d00b7a55">
            Anf. 16 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-ee30282493f90ac0-3" n="d87dd8e2">
            <seg n="0d1493cc">
              Herr talman! Den här debatten blir lite märklig. Idén med en
              debatt är ändå att man ska kunna samtala med varandra och reagera
              lite. Jag har nu ställt samma fråga till Nikos Papadopoulos tre
              gånger utan att få något svar.
            </seg>
            <seg n="02d25db7">
              Socialdemokraterna i Helsingforss stadshus anslår i sitt oppositionsbudgetalternativ
              mindre pengar till skolan än vad den borgerliga majoriteten gör.
              Varför gör ni det om ni är så oroliga? Det är den frågan som är
              obesvarad.
            </seg>
            <seg n="a6f1818f">
              Nikos Papadopoulos! Det är helt rätt att en del av de riktade
              statsbidrag som tidigare har varit öronmärkta nu går in i påsen
              till kommunerna. Det är helt rätt. Det hade även den förra regeringen
              planerat. Den förra regeringen hade för avsikt att stoppa in vuxenutbildningsbidraget
              i påsen och även Wärnerssonpengarna på sikt. Det har alltid varit
              ett tillfälligt riktat anslag. Det har aldrig varit tal om någonting
              annat, så det stoppas in i påsen nu.
            </seg>
            <seg n="88a14104">
              Jag tycker för min del att om en verksamhet ska vara kommunal
              ska kommunerna ha ansvaret. Om staten håller på och pekar och
              pekar får man bestämma sig för att det inte ska vara kommunalt.
              Det är vi beredda att diskutera. Mitt eget parti röstade mot kommunaliseringen
              en gång i tiden. Men den fråga man måste ställa till Nikos Papadopoulos
              är: Varför genomförde ni kommunaliseringen om ni inte litar på
              kommunerna? Varför har ni kommunaliserat skolan om ni ska hålla
              på och detaljstyra allting, och det ska vara öronmärkta bidrag?
              Det är väl mycket bättre att den är statlig i så fall. Man får
              ju bestämma sig någonstans. Antingen ger man några i uppdrag att
              sköta en sak, och då litar man på dem, eller så litar man inte
              på dem, och då ska man inte ge uppdraget. Men det håller inte
              att överlåta ansvaret och sedan inte låta dem bestämma själva.
            </seg>
          </u>
          <note n="bf9ed774">
            Överläggningen var härmed avslutad.
          </note>
          <note n="6cf9a259">
            8 § Svar på interpellation 2006/07:449 om de svenska minoritetsspråken
            och skolan
          </note>
          <note type="speaker" n="70114ad2">
            Anf. 17 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-ee30282493f90ac0-4" n="d87dd8e2">
            <seg n="634fa527">
              Herr talman! Helene Petersson i Stockaryd har frågat mig vilka
              åtgärder jag är beredd att vidta inom mitt ansvarsområde för att
              de mål som har lagts fast i den svenska minoritetspolitiken ska
              uppnås.
            </seg>
            <seg n="d8e41af1">
              Jag delar på många sätt den oro som frågeställaren uttrycker
              i sin interpellation. Sedan den nya regeringen tillträdde har
              Utbildningsdepartementet träffat representanter för alla nationella
              minoriteter som har bett om ett möte. Alla de frågor som Helene
              Petersson tar upp har diskuterats på dessa möten och ett antal
              frågor därutöver.
            </seg>
            <seg n="e12b792f">
              Sameskolstyrelsen har tidigare haft problem med sin ekonomi.
              Och jag tror de hade det när interpellationen väcktes. Som jag
              förstår är dessa problem nu i stort sett lösta. Jag kommer dock
              att följa utvecklingen noggrant, och jag är övertygad om att samiska
              barn även i fortsättningen kommer att få en bra skolgång.
            </seg>
            <seg n="8b66e9be">
              Som Helene Petersson skriver har vissa grupper romska barn problem
              med sin skolgång. Frånvaron är hög. Många saknar fullständiga
              betyg, och få går vidare till gymnasiet. Jag tror att problemen
              bottnar i att många romer fortfarande upplever fördomar och diskriminering,
              vilket skapar en avvaktande hållning mot både samhället i stort
              och mot skolan. Romer har också en stark tradition av att värna
              sin kultur och familj, och det är inte alltid som skolan upplevs
              som ett stöd i detta.
            </seg>
            <seg n="b2bdf1ec">
              Jag ställer mig bakom de kraftfulla åtgärder som Skolverket har
              föreslagit för att komma till rätta med några av de här problemen.
              Kommunernas uppsökande verksamhet och samverkan med romska organisationer
              måste bli bättre. Skolan måste följa upp frånvaro och förbättra
              undervisningen om våra nationella minoriteter. Jag är övertygad
              om att kunskap om romernas historia och kultur väcker nyfikenhet
              och respekt och bidrar till att minska negativ särbehandling.
            </seg>
            <seg n="cb3fd6ae">
              Helene Petersson beskriver också den oro som finns i den judiska
              församlingen i Helsingfors för vad som kan hända när de judiska
              friskolorna klassificeras som konfessionella. Jag har förståelse
              för detta, men det är Skolverket som fattar beslut i de frågorna
              utifrån den skollag som finns, och jag har inte rätt att lägga
              mig i den bedömningen.
            </seg>
            <seg n="b65a5b74">
              Avslutningsvis ser jag för närvarande över vilka eventuella förändringar
              som skulle kunna genomföras för att klargöra de nationella minoriteternas
              ställning i förskolan och skolan. Dessa frågor står högt på vår
              agenda, och jag kommer noga att överväga vilka åtgärder som kan
              och ska vidtas.
            </seg>
          </u>
          <note type="speaker" n="8caa903d">
            Anf. 18 HELENE PETERSSON I STOCKARYD (s):
          </note>
          <u who="helene_petersson_4d1886" xml:id="i-8bad6fb94ebdd9c7-0" n="d881be45">
            <seg n="68ea4253">
              Herr talman! Tack, statsrådet, för svaret! Det är jättebra att
              statsrådet har frågorna högt på agendan och att frågorna noga
              ska övervägas. Men när jag läser svaret får jag en liten känsla
              av att ministern ändå lutar sig tillbaka och känner sig nöjd med
              det arbete som pågår, som vår regering påbörjade och som fortfarande
              rullar på. Arbetet verkar just rulla på.
            </seg>
            <seg n="357c74e6">
              Det är ett bra arbete som har påbörjats, men det krävs mycket
              mer. Det krävs att man hela tiden håller frågorna vid liv, ser
              nya möjligheter och framför allt driver på.
            </seg>
            <seg n="460bb0dd">
              Ministern skriver i sitt svar att de av de nationella minoriteter
              som bett om ett möte har fått det för att diskutera frågorna.
              Då är min fråga: Vilka minoriteter är det som har bett om möte?
              Det kan jag få svar på sedan.
            </seg>
            <seg n="fcea770e">
              Det är jättebra. Men kan ministern utveckla lite närmare vad
              det är som har avhandlats på de här mötena? Var det en engångsföreteelse,
              eller har ministern för avsikt att skapa ett nätverk för att verkligen
              jobba med de här frågorna tillsammans med de nationella minoriteterna?
            </seg>
            <seg n="632cb535">
              Jag är nämligen övertygad om att det är just utbildningsfrågorna
              som är grundbulten i hur långt vi kan komma när det gäller de
              nationella minoriteternas möjlighet att använda sitt språk. Men
              det räcker inte med skolan. Hela samhället måste vara involverat
              och engagerat för att förändra både attityder och synsätt.
            </seg>
            <seg n="a58442c0">
              Ett av problemen som jag lyfte fram i min interpellation var
              Sameskolstyrelsens ekonomi. Ministern säger i sitt svar att problemen
              är i stort sett lösta. Det vill jag också att ministern utvecklar
              lite närmare. Det var ju så sent som i slutet av januari som skrivelsen
              från företrädare för de nationella minoriteterna kom till vår
              kännedom. Det har knappast kommit till några nya pengar sedan
              dess.
            </seg>
            <seg n="13366d83">
              Det finns en önskan om integrerad undervisning på fler platser
              än i de nio kommuner som har det i dag. Det finns också en önskan
              om att man skulle få öka omfattningen på den undervisning som
              bedrivs. Denna undervisning bekostas ofta och kan bekostas det
              är inte helt tvunget av Sameskolstyrelsen efter avtal med kommunen.
              De har då ett ansvar för hur undervisningen ska bedrivas. Sameskolstyrelsen
              har ju en begränsad budget, och kommunerna tycker många gånger
              att det räcker med den modersmålsundervisning som de är skyldiga
              att hålla.
            </seg>
            <seg n="ff48af72">
              Jag vill att statsrådet talar om hur han ser på det här. Jag
              ser det som en mycket viktig fråga, och det är ett mycket bra
              sätt att värna de nationella minoriteternas språk. Jag tror att
              vi måste arbeta mycket när det gäller arbetssättet, inte bara
              när det gäller samiskan utan också de andra språken. Det samiska
              språket har lite andra möjligheter, just genom sameskolan och
              Sameskolstyrelsen. Men de idéer och det sätt man arbetar på med
              samiskan, och kanske i viss mån de finska klasserna, går kanske
              att använda sig av när det gäller de andra nationella minoritetsspråken.
            </seg>
            <seg n="850d61c1">
              Vad gäller modersmålsundervisningen är det både en ekonomisk
              fråga, en fråga om lärartillgång och en attitydfråga. Kommunen
              ska stå för kostnaden, och det är en laglig rätt, även om det
              bara är en elev som har de grundläggande kunskaperna.
            </seg>
            <seg n="6931eb9b">
              Är ministern beredd att se över frågan om grundläggande kunskaper?
              För det är en hållhake som gör att vissa kommuner kanske avstår
              från att ha modersmålsundervisning. Man säger att eleven inte
              har den grundläggande kunskap som fordras.
            </seg>
          </u>
          <note type="speaker" n="1631a46f">
            Anf. 19 SIV HOLMA (v):
          </note>
          <u who="siv_holma_28bf5d" xml:id="i-ea29df126b936319-0" n="06af2a8b">
            <seg n="0a814ad5">
              Herr talman! Jag vill börja med att tacka Helene Petersson för
              den viktiga interpellation som hon har ställt. Med anledning av
              den har jag en del frågor till Jan Björklund. Jag noterade att
              ministern hade varit i Malmö och presenterat vårpropositionen.
              I Malmö ville två ledande folkpartister förbjuda skolbarnen att
              tala andra språk än svenska.
            </seg>
            <seg n="55f1fb67">
              För mig låter det som ett eko från svensk språkpolitik från 1930-talet.
              I svenska Tornedalen förbjöds finska språket i skolorna just i
              början av 30-talet. Man fick inte tala sitt finska modersmål innanför
              skolgårdsgrindarna. Förbudet fanns kvar till 1957, men det har
              förekommit även senare. Den allvarligaste konsekvensen var att
              vi genom förbudet lärde oss att skämmas för vårt eget modersmål.
              I tv-debatten i programmet Gomorron Sverige den 22 januari i år
              uttalade ministern att han ansåg att det var upp till skolorna
              att fatta beslut om vilket språk som skulle talas på skolan.
            </seg>
            <seg n="0e127d39">
              Herr talman! När Annika Åhnberg var sameminister bad hon samerna
              om ursäkt för svenska statens förtryck av samerna. Kommer Jan
              Björklund och alliansregeringen att be tornedalingarna om ursäkt
              för svenska statens språkförtryck av tornedalingarna? Jag kan
              tänka mig att det finns samma anledning för staten att be romerna
              om ursäkt.
            </seg>
            <seg n="f8a2ef1c">
              Jan Björklund skriver i sitt interpellationssvar att Sameskolstyrelsen
              tidigare har haft ekonomiska problem men att de är lösta. Jag
              försökte undersöka vad som har hänt. Jag kontaktade Sameskolstyrelsen.
              Vad jag förstod har det inte hänt speciellt mycket under våren.
              Om det som sades är riktigt finns det ett resonemang om att flytta
              sameskolorna under sametingets ansvar. Men när det gäller ekonomiska
              resurser fick jag i alla fall informationen att inga nya medel
              hade tillförts. Då undrar jag naturligtvis vad ministern kommer
              att göra för att samebarnen ska nå det uppsatta målet, nämligen
              att kunna läsa, skriva och tala samiska när de slutar sin skolgång.
            </seg>
            <seg n="7b27695f">
              Herr talman! När KU gjorde sin utvärdering för drygt ett år sedan
              framkom ett tydligt önskemål, och det var bättre stöd för produktion
              av läromedel för de nationella minoriteterna. När det gäller samiskan
              finns det produktion av samiska läromedel i Norge. Det är otillfredsställande
              att ha läromedel på samiska som utgår från de norska förhållandena.
              Det är självklart att det behövs samiska läromedel, och även läromedel
              för andra nationella minoritetsspråk, som utgår från de svenska
              förhållandena.
            </seg>
            <seg n="0574c961">
              Vad avser då ministern att göra för att förbättra stödet till
              produktion av läromedel för de nationella minoriteterna? I det
              sammanhanget framkom också i utvärderingen av KU att Pajala kommun
              som ingår i det tornedalska förvaltningsområdet inte har råd att
              kommunen själv tar kostnaderna för att utveckla de tornedalska
              läromedlen.
            </seg>
          </u>
          <note type="speaker" n="bd1c381b">
            Anf. 20 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-ee30282493f90ac0-5" n="d87dd8e2">
            <seg n="ae3385cf">
              Herr talman! Det är många frågor i luften. När det gäller nationella
              minoriteter låter det ibland som om det vore en homogen grupp,
              men det är det verkligen inte. Finländarna är hundratusentals
              i Sverige. Romerna är väsentligt färre. Men båda grupperna bor
              relativt utspritt. Det bor många samer i Helsingfors, men de vi
              talar om i det här sammanhanget är i allt väsentligt geografiskt
              koncentrerade. Sedan har vi den judiska gruppen som är mindre.
              Man har väldigt olika intressen, behov och problem. Men man har
              det gemensamt att de konventioner vi har skrivit på och de lagstiftningar
              vi har ger dessa grupper en särställning. Den ska vi värna.
            </seg>
            <seg n="313c2472">
              Om jag får börja med språkfrågan så finns det ju en utredning
              som gjordes under den förra regeringen som har förslag som innebär
              att rättigheten att få språkundervisning i skolan på sitt modersmål
              ska förstärkas. Man ska inte behöva uppfylla samma krav som alla
              andra invandrargrupper behöver göra för att få sitt modersmål.
              Man ska inte behöva ha fem elever i gruppen. Det ska heller inte
              vara ett krav att man dagligen talar språket i hemmet, vilket
              ju är ett krav för att få delta i ordinarie modersmålsundervisning
              i svensk skola. Det finns sådana förslag från den förra regeringen.
              Den förra regeringen valde att lägga denna utredning på hyllan,
              och genomförde det aldrig.
            </seg>
            <seg n="f1dd6b99">
              Ja, det är min ambition att detta ska genomföras. Jag kan i dag
              inte lova när, men det är absolut min ambition som skolminister
              att detta ska genomföras. Det är bara att räkna hur många grupperna
              är. Det är klart att det är finskan som drar de stora resurserna,
              för de är till sin numerär så många fler än de i de övriga grupperna
              och bor så mycket mer utspritt. Men min ambition är att det ska
              genomföras.
            </seg>
            <seg n="52dd8ae3">
              När det gäller Sameskolstyrelsen bad jag just mina medarbetare
              om kompletterande information efter frågorna. Det är helt rätt
              att det anmäldes från början att det fanns ekonomiska problem.
              Sedan visade det sig att det i de ekonomiska relationerna mellan
              Sameskolstyrelsen och de kommuner som det handlar om hade skett
              en del felräkningar och annat. Vi har fått rapporter till Utbildningsdepartementet
              om att detta är löst. Det spelar ingen roll vilken myndighet vi
              frågar i Sverige om de vill ha mer pengar. Då är svaret ja. De
              problem som redovisades akut i början av året är just nu lösta.
            </seg>
            <seg n="e2956dec">
              Jag förstod inte riktigt frågan. Om frågan var om jag delar uppfattningen
              att vi ska ha förbud för skolbarn att tala sitt språk på skolgården
              är svaret nej. Den uppfattningen delar jag inte. Det ska vi inte
              ha. Det handlar om diskussionen i Malmö.
            </seg>
            <seg n="fe0e19d6">
              Den diskussion som var i tv och som Siv Holma refererade till
              gällde något annat. Den handlade om en skola i Landskrona där
              man sade att i klassrummet vid undervisningen på lektionerna ska
              man gemensamt tala ett språk som alla förstår. Det innebär rimligtvis
              i regel svenska. Frågan var om man ska ha rätt att bestämma det.
              Jag anser att en skola ska ha rätt att bestämma att man vid undervisningen
              på lektionen ska tala ett gemensamt språk i klassrummet så att
              alla förstår. Det får skolorna bestämma själva.
            </seg>
            <seg n="8abc2dd4">
              I Malmö handlade det om att man skulle bestämma att man på skolgården
              och över huvud taget under skoltid inte skulle få tala något annat
              språk än svenska. Den uppfattningen delar jag inte. Det vill jag
              göra tydligt.
            </seg>
            <seg n="77eb5c78">
              Helene Petersson nämner den judiska gruppen i sin interpellation.
              Jag har naturligtvis också innan jag blev skolminister stött på
              frågan med den judiska skolan, Hillelskolan, i Helsingfors. Jag
              förstår precis de motiv som redovisas. Utöver det som står i interpellationssvaret
              kan jag säga att detta är en fråga som går in i arbetet med den
              nya skollagen. Vi får fundera på hur den ska lösas.
            </seg>
          </u>
          <note type="speaker" n="229afdf2">
            Anf. 21 HELENE PETERSSON I STOCKARYD (s):
          </note>
          <u who="helene_petersson_4d1886" xml:id="i-8bad6fb94ebdd9c7-1" n="d881be45">
            <seg n="bbb9741c">
              Herr talman! Jag börjar bakifrån. Jag är alltså ingen vurmare
              för friskolor, men jag ser det problem som den judiska skolan
              kan stå inför och det krav vi har på att uppfylla våra åtaganden
              när det gäller de nationella minoritetsspråken.
            </seg>
            <seg n="eeba86f0">
              Det får vi kanske anledning att återkomma till.
            </seg>
            <seg n="98028723">
              Jag vill väl inte säga att vår regering lade utredningen på hyllan.
              Den överlämnades i februari 2006. Man hade väl inte så stor möjlighet
              att sätta den i verket. Här finns många bra förslag. Jag är glad
              om statsrådet tar upp de förslagen. Där finns bland annat detta
              om de grundläggande kunskaperna.
            </seg>
            <seg n="1537d633">
              Redan i dag är det ett krav att man ska anordna modersmålsundervisning
              om det så bara finns en elev när det gäller de nationella minoriteterna.
              Det ska vara fem elever när det gäller de övriga.
            </seg>
            <seg n="a35b72a7">
              Vi har också de andra två sakerna. Det är grundläggande kunskaper
              och tillgång till lärare. Där lyfter utredningen upp väldigt bra
              saker, tycker jag. Man kanske ska bortse från grundläggande kunskaper
              eftersom det finns de som faktiskt inte har haft möjlighet att
              få det via sina familjer. Det gäller även lärare. Man kan arbeta
              mer med distansundervisning.
            </seg>
            <seg n="f7eb3a01">
              Jag vill verkligen att statsrådet tar till sig den här utredningen.
              Jag hoppas att vi får anledning att diskutera den i kammaren sedan.
            </seg>
            <seg n="fbcdbd3e">
              När det gäller romani chib och den romska gruppen är det ju speciella
              förutsättningar och problem. Här ser jag med oro på den folkpartistiska
              skolpolitik som statsrådet har presenterat. Jag ser att många
              av dessa barn med den historia, kulturella bakgrund och tradition
              som familjerna har när det gäller skolgång kommer att få problem.
              De kanske kommer att bli segregerade och utflyttade genom den
              hårdare skoldiskussion som statsrådet många gånger presenterar.
            </seg>
            <seg n="72d1e8d0">
              Jag ser att detta är en grupp som behöver jättemycket extra stöd
              och hjälp. Det behövs morötter, inte piskor.
            </seg>
            <seg n="f4827836">
              Vad vi också behöver jobba mer med är attitydförändringar. Här
              är det inte inom gruppen så mycket som i det övriga samhället.
              Vi behöver fortbildning för lärare. Vi behöver diskussioner i
              föräldraföreningar och bland föräldrarna. Många gånger finns det
              förutfattade meningar och fördomar. Det finns mycket attityder
              att jobba med.
            </seg>
            <seg n="9a5b5353">
              Även om ministern säger att han inte står bakom vad som sades
              i Malmö ger det ändå signaler om att det är svenska som gäller
              i skolan.
            </seg>
            <seg n="90565e6f">
              Hur ska vi då kunna arbeta med de nationella minoritetsspråken?
              Kan gemene man skilja på vilket språk som är tillåtet och vilket
              som inte är det?
            </seg>
            <seg n="ee42fd86">
              Jag tycker att det här är väldigt viktiga frågor som vi måste
              hjälpas åt att jobba med. Jag hoppas verkligen att statsrådet
              tar på allvar att de nationella minoriteterna och deras språk
              faktiskt är speciella grupper. Vi har lärarbrist. Vi behöver lokala
              utbildningar och vi behöver läromedel.
            </seg>
          </u>
          <note type="speaker" n="dd1d8086">
            Anf. 22 SIV HOLMA (v):
          </note>
          <u who="siv_holma_28bf5d" xml:id="i-ea29df126b936319-1" n="06af2a8b">
            <seg n="074fa17b">
              Herr talman! Jag delar mycket av det som Helene Petersson har
              redogjort för här i talarstolen. Jag vill också säga något positivt
              om det som minister Jan Björklund sade om Paavo Vallius utredning
              och att man prioriterar den högt. Jag hoppas att vi också får
              se ett resultat av det.
            </seg>
            <seg n="b58ae5b3">
              Jag noterar att Jan Björklund passar när det gäller ursäkten.
              Vi kan väl i nästa inlägg ändå få höra hur Jan Björklund resonerar.
            </seg>
            <seg n="5670aac8">
              Jag har kvar frågorna kring läromedel och om det finns planer
              på att arbeta med att förbättra stödet till dem. Vad jag förstår
              är huvudproblemet produktionen av läromedel.
            </seg>
            <seg n="5bc18c81">
              I läroplanen finns det som Helene Petersson tog upp om att man
              ska informera om de nationella minoriteterna, deras historia och
              språk. Det finns i läroplanen.
            </seg>
            <seg n="c1e2bdc2">
              Jag lyssnade på Tornedalsradion för några månader sedan. De besökte
              Helsingfors och talade med både vuxna och unga med rötter i Tornedalen.
              Det slog mig att inte ens de ungdomar som hade tornedalska rötter
              kände till att vi har fem erkända nationella minoriteter. Där
              behöver det göras väldigt mycket.
            </seg>
            <seg n="ddf90300">
              Jag vet att det finns något som heter Sweblul Sveriges byrå för
              nationella minoritetsspråk med koppling till EU. De har erbjudit
              sig att medverka så att man på skolorna ska kunna uppfylla läroplanen
              när det gäller den här informationen. Vad anser statsrådet om
              det?
            </seg>
          </u>
          <note type="speaker" n="d1b30bcc">
            Anf. 23 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-ee30282493f90ac0-6" n="d87dd8e2">
            <seg n="e3b965b1">
              Herr talman! Jag ska först kommentera ett par saker som Helene
              Petersson sade.
            </seg>
            <seg n="19afbd1e">
              Det krävs fem elever för att man ska få modersmålsundervisning,
              med undantag för minoritetsspråken. När det gäller det största
              minoritetsspråket, finska, är det geografiskt avgränsat till ett
              mindre område i Övre Norrland där man har den rätten. I regel
              gäller att det ska vara fem elever. Dessutom har vi regeln att
              man ska tala språket hyfsat regelbundet i hemmet.
            </seg>
            <seg n="bc9cfb45">
              Det var väl därför den förra regeringen tvekade. Den stora kostnaden
              med att genomföra detta är att utvidga rätten för den finska gruppen
              i hela Sverige. Min ambition är att vi ska göra det. Vi ska ge
              den rätten i hela Sverige. Man ska ha den rätten även om man bor
              i Helsingfors eller i södra Sverige och inte bara om man bor i
              Övre Norrland. Har man finska rötter eller finsk anknytning enligt
              vad som gäller i utredningen ska man, även om man är ensam, ha
              rätt att få utbildning på finska språket.
            </seg>
            <seg n="807b2499">
              Helene Petersson är orolig för Folkpartiets skolpolitik när det
              gäller romerna. Jag skulle vara orolig för hur det har blivit
              i Sverige när det gäller romerna och skolan. Det är ju inte vi
              som har styrt. Den situation som är kan knappt bli värre. En stor
              grupp romska barn går inte i skolan över huvud taget. Det är ju
              inte Folkpartiets fel. Om någon är ansvarig för det så är det
              den förra regeringen. Det är inte intressant att kasta skulden
              på den ena eller andra regeringen. Det intressanta är vad vi ska
              göra åt det.
            </seg>
            <seg n="034046de">
              Man kan göra på många sätt. När jag var skolborgarråd i Helsingfors
              anställde vi ett par projektledare för att få romska barn och
              ungdomar att gå till skolan. Det var personer som själva var romer.
              De var något äldre, fortfarande unga, men lite äldre än skolungdomar.
              Vi anställde dem som projektledare. De sökte upp föräldrarna och
              talade med dem och med barnen och ungdomarna. De lyckades få ytterligare
              ett antal till skolan inte alla, men ett antal. Man måste göra
              på många olika sätt. Det hjälper inte att skärpa lagstiftningen.
              Det är fråga om mycket kulturella fördomar från många svenskar.
              Och från den romska gruppen definierar man det som att man är
              i ett kulturellt utanförskap, vilket gör att barnen inte går till
              skolan.
            </seg>
            <seg n="9207a7d5">
              Då hjälper det inte med lagar, utan här tror jag att det gäller
              att övertyga föräldrarna och ungdomarna om att skolan är viktig.
            </seg>
            <seg n="593a9cdd">
              Dessa frågor finns i högsta grad på regeringens agenda. Och den
              ena regeringen har gjort si, och den andra har gjort så. Men jag
              tror att vi i grunden inte har så stora åsiktsskillnader i fråga
              om detta, utan jag tror att det egentligen råder en rätt bred
              enighet i riksdagen om att när vi nu har bestämt att ett antal
              grupper är nationella minoriteter och definierar dem som nationella
              minoriteter så har dessa grupper rättigheter som invandrargrupper
              inte har. Och dessa särskilda rättigheter ska bevakas. Det är
              därför som vi har förklarat att dessa grupper är nationella minoriteter.
              Och det är ett arbete som vi har påbörjat. Det finns en del kvar
              att göra, och det ska vi fortsätta med.
            </seg>
          </u>
          <note type="speaker" n="eb801d4d">
            Anf. 24 HELENE PETERSSON I STOCKARYD (s):
          </note>
          <u who="helene_petersson_4d1886" xml:id="i-8bad6fb94ebdd9c7-2" n="d881be45">
            <seg n="0c7a85fb">
              Herr talman! Självklart var vår regering medveten om problematiken
              i fråga om de romska barnen, annars hade man inte gett Skolverket
              detta uppdrag och satt i gång det arbete som har påbörjats. Och
              det är ett väldigt viktigt arbete.
            </seg>
            <seg n="001379d8">
              Jag har själv jobbat väldigt mycket med modersmålsundervisning
              när jag arbetade som rektor. Innan jag kom in i riksdagen var
              jag ansvarig för modersmålsundervisningen och undervisningen i
              svenska som andra språk som vi hade i kommunen. Och det handlar
              om attityder. Jag fick som ansvarig rektor slåss för varenda krona
              för detta.
            </seg>
            <seg n="2a8ba34a">
              Kommunerna är självstyrande, och det är de som bestämmer detta.
              Men man kan från statsmakten ge stimulansbidrag. Man kan stödja
              kommunerna i detta arbete. Jag tror att de behöver ett oerhört
              stöd i fråga om detta.
            </seg>
            <seg n="e31b136c">
              Jag efterlyste många gånger kompetensutveckling för de modersmålslärare
              som man hade. Det var jättesvårt. Det var också svårt att hitta
              läromedel för barnen men framför allt att hitta lärarhandledningar.
              Om vi hade lärare som kom från andra länder så var de också tvungna
              att sätta sig in i vår svenska skola och vårt sätt att lära. Här
              finns ingenting om detta. Skolverket har ett uppdrag, men jag
              tror att vi kan göra ännu mer.
            </seg>
            <seg n="5601af5f">
              Jag ska gå hem och kontrollera hur det förhåller sig med den
              lagliga rätten. Men jag är faktiskt ganska övertygad om att det
              när det gäller de nationella minoriteterna finns ett regelverk
              som säger att det inte behöver vara fem elever utan att kommunerna
              har denna skyldighet ändå. Men problemet är att vi inte får tag
              på lärarna. Det finns inte lärare i samiska nere i Tomelilla.
              Där ligger problemet i fråga om den grundläggande kunskapen.
            </seg>
            <seg n="e8fb3cd9">
              Men det finns i utredningen. Och jag ser verkligen fram emot
              att statsrådet tar tag i detta så att den utredningen kommer att
              presentera ett bra förslag för riksdagen, så ska vi fortsätta
              att debattera det.
            </seg>
          </u>
          <note type="speaker" n="892ed2d1">
            Anf. 25 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-ee30282493f90ac0-7" n="d87dd8e2">
            <seg n="17de5054">
              Herr talman! Jag uppfattade att vi är rätt överens om tagen och
              visionerna. Det är när det gäller detaljer som vi skiljer oss
              åt, historiebeskrivningar och annat. Men jag uppfattar att vi
              är rätt överens om vart vi vill komma, och det är väldigt värdefullt.
              Också för de nationella minoriteter som till äventyrs lyssnar
              på den här diskussionen kan det kännas bra att riksdagen är rätt
              enig om tagen.
            </seg>
            <seg n="bd732fbb">
              Jag ska göra en randanmärkning. Det här är den andra debatten
              som jag för med socialdemokrater under en timmes tid här i riksdagen,
              och i båda fallen finns det en väldig misstro mot kommunerna.
              Och det är rätt löjligt. Jag är emot kommunalisering. Mitt parti
              har röstat mot kommunalisering. Men varför har ni genomfört denna
              kommunalisering av skolan om ni inte litar på kommunerna? Allt
              ska ni gå in och styra. I ert parti borde ni fundera på varför
              kommunaliseringen var så viktig att genomföra. Ni litar ju inte
              på kommunerna.
            </seg>
          </u>
          <note n="bf9ed774">
            Överläggningen var härmed avslutad.
          </note>
          <note n="e8921fd1">
            9 § Svar på interpellation 2006/07:454 om regional utveckling
            och livslångt lärande
          </note>
          <note type="speaker" n="1f5cc83d">
            Anf. 26 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-ee30282493f90ac0-8" n="d87dd8e2">
            <seg n="c0ce3326">
              Herr talman! Peter Hultqvist har frågat mig om vilka åtgärder
              jag avser att vidta för att stimulera lokalt och regionalt utvecklingsarbete
              när det gäller det livslånga lärandet.
            </seg>
            <seg n="6323d956">
              Studier är en möjlighet för den enskilde att stärka sin ställning
              i samhället och i arbetslivet. Vuxenutbildningen spelar här en
              viktig roll. Den ger alla en chans att komplettera sina kunskaper,
              med sikte mot fortsatta studier eller mot yrkeslivet.
            </seg>
            <seg n="7d10fe9e">
              Jag har i tidigare debatter med Peter Hultqvist beskrivit regeringens
              förslag för att stärka vuxenutbildningen. Det handlar om större
              valfrihet, bland annat genom fristående vuxenutbildning och en
              utvecklad svenskundervisning för invandrare. Regeringen har också
              aviserat en utredning om rätten till gymnasial vuxenutbildning.
            </seg>
            <seg n="1bb6f5eb">
              Regeringen vill dessutom stärka det livslånga lärandet genom
              att införa en yrkeshögskola. En särskild utredare har fått i uppdrag
              att föreslå hur eftergymnasiala yrkesutbildningar utanför högskolan
              ska sammanföras under en yrkeshögskola. Utredaren ska analysera
              och bedöma hur ansvaret för planering och finansiering ska fördelas
              regionalt och nationellt (dir. 2007:50).
            </seg>
            <seg n="cef62da4">
              Nyligen tillkallades en särskild utredare för att se över myndighetsstrukturen
              inom skolväsendet (dir. 2007:28). Regeringens avsikt är att myndigheterna
              inom skolområdet ska bli färre. Det innebär att de uppgifter som
              Nationellt centrum för flexibelt lärande, CFL, i dag har kommer
              att överföras till en annan skolmyndighet.
            </seg>
            <seg n="14a30f42">
              Även om statliga myndigheter kan spela en roll, tror jag att
              den viktigaste utvecklingen sker ute i skolväsendet, genom initiativ
              från lärare och skolledare.
            </seg>
          </u>
          <note type="speaker" n="f240c011">
            Anf. 27 PETER HULTQVIST (s):
          </note>
          <u who="peter_hultqvist_61d2a3" xml:id="i-b61a8e6ac846aea3-0" n="e3f84de5" next="i-5a3d9bbd41ddf17a-0">
            <seg n="13a5d752">
              Herr talman! Jag tackar för svaret. Jag vet inte om jag blev
              så mycket klokare när det gäller just Nationellt centrum för flexibelt
              lärande.
            </seg>
            <seg n="889391e6">
              Ministern konstaterar att regeringen nu utreder myndighetsstrukturen
              inom skolväsendet. Han säger också att de uppgifter som CFL har
              ska överföras till en annan skolmyndighet.
            </seg>
            <seg n="2a8c4473">
              CFL startades 2001. Syftet var att skapa en stark organisation
              för att driva frågan om IT-användning i samband med vuxnas lärande
              och koppla vuxnas lärande till regional utveckling och tillväxt.
              I praktiken har det handlat om att bana väg för ny teknik, ny
              pedagogik, nytt undervisningsmaterial och nytt sätt att lära sig.
              Satsningen har handlat om att i ett föränderligt samhälle försöka
              utveckla nya och framtidsinriktade metoder för inlärning.
            </seg>
            <seg n="c43e9ab6">
              Ett sådant arbete är nödvändigt. Det livslånga lärandet handlar
              om att man som individ återkommande i olika skeenden i livet ska
              kunna inhämta ny kompetens och kunskap. Men det handlar också
              om att bidra till utvecklingsarbete och kompetensförsörjning i
              näringslivet.
            </seg>
            <seg n="5c8b9ead">
              Nationellt centrum för flexibelt lärande är i dag det enda bland
              offentliga eller privata organisationer som har ett helhetsansvar
              och arbetar med det som kallas e-learning . Det ligger inom samma
              verksamhetsfält som e-commerce och e-government .
            </seg>
            <seg n="ccc74b3a">
              Tanken är att man ska använda den kompetens som myndigheten besitter
              för att stimulera projekt och långsiktigt arbete i regioner och
              kommuner. I dag pågår utvecklingsarbete i hälften av landets kommuner.
              I ett 40-tal kommuner pågår projekt där verksamheten är sammankopplad
              med folkbildningen.
            </seg>
            <seg n="4618ee68">
              Genom att man använder informationstekniken skapas möjligheter
              att kombinera arbete och studier eller arbete, familjeliv och
              studier på ett otraditionellt sätt. Det handlar om att skapa och
              sprida ett arbetssätt där en ny pedagogik, där användandet av
              informationsteknik är centralt, gör att studierna i mindre utsträckning
              behöver ske i traditionell skolform.
            </seg>
            <seg n="9ae13b12">
              En stor fördel med detta arbetssätt, med IT-baserad undervisning,
              är att en stor del av studierna kan ske vid sådana tidpunkter
              att studierna kan kombineras med arbete. Det minskar i sin tur
              produktionsbortfallet. Och jag tycker att det vore djupt olyckligt
              om detta viktiga utvecklingsarbete nu tappar i utvecklingskraft.
            </seg>
            <seg n="c7be3029">
              Men att utveckla arbetssätt av detta slag tar tid. Det görs inte
              av sig själv. Det handlar om uthållighet, det handlar om långsiktighet,
              och det handlar om en omfattande projektverksamhet som måste ges
              ett starkt stöd. Det krävs en klar nationell hållning där systempåverkan
              för lärande, utveckling och tillväxt, så kallade LU-projekt, stimuleras
              till fullföljande. Och det måste stå helt klart att detta är angelägna
              projekt från regeringsnivån och från den nationella nivån.
            </seg>
          </u>
          <note n="e70823d7">
            I dag pågår sådana projekt i Blekinge, Kalmar, Göteborg, Dalarna,
            Örebro, Hälsingland, Västernorrland, Umeåregionen, Norrbotten
            och Värmland och inom Östsam.
          </note>
          <u who="peter_hultqvist_61d2a3" xml:id="i-5a3d9bbd41ddf17a-0" n="e3f84de5" prev="i-b61a8e6ac846aea3-0">
            <seg n="0eb68a4b">
              Nu ska CFL läggas ned och övergå i annan organisation. Detta
              skapar en känsla och en bild av att statusen i projekt av detta
              slag nu är på väg att bli lägre, att det sker en nedprioritering
              och att en tidigare offensiv hållning övergår till en defensiv
              hållning när det blir en avveckling. Detta riskerar i sin tur
              att kraften i utvecklingsarbetet försvagas, och detta är inte
              bra.
            </seg>
            <seg n="a71ee76a">
              Vilka åtgärder tänker ministern vidta för att förändra det här
              intrycket och för att ge andra signaler på ett så oerhört viktigt
              utvecklingsområde som det här står för?
            </seg>
          </u>
          <note type="speaker" n="28f06b26">
            Anf. 28 THOMAS STRAND (s):
          </note>
          <u who="thomas_strand_98f993" xml:id="i-4e06addbdf765006-0" n="e1d668a4">
            <seg n="934aab27">
              Herr talman! Jag tycker att frågan om hur man kan stimulera lokalt
              och regionalt utvecklingsarbete när det gäller livslångt lärande
              är oerhört viktig. Detta är också en intressant frågeställning.
            </seg>
            <seg n="bd16cd48">
              När jag lyssnade till skolministern hörde jag honom tydligt säga
              att regeringen avser att stärka vuxenutbildningen i perspektivet
              av det livslånga lärandet. Jag tänkte då att den bild skolministern
              gav inte var riktigt heltäckande. Ni har ju tagit bort väldigt
              mycket resurser från den kommunala vuxenutbildningen. Det är en
              drastisk nedskärning som gör att flera vuxna inte kan gå på komvux
              och delta i det livslånga lärandet.
            </seg>
            <seg n="4294964d">
              Ni har tagit bort rekryteringsbidraget. Också det slår hårt just
              i perspektivet av livslångt lärande. Ni försvårar dessutom för
              vuxna att komma in på högskolan genom att ni inte har ambitionen
              beträffande de 50 procenten av en årskull men framför allt genom
              att ta bort 25:4:an. Också det blir en käpp i hjulet för det livslånga
              lärandet. Likaså kan man på det arbetsmarknadspolitiska området
              se att det nu dras ned på mycket av utbildningssatsningarna.
            </seg>
            <seg n="a2cddaeb">
              Bilden när det gäller vuxnas lärande och det skolministern sade
              stämmer alltså inte riktigt. Men det finns också ett annat perspektiv.
              Jag tänkte på det när jag läste det skriftliga svaret och sedan
              lyssnade på skolministerns muntliga svar här. Det finns nämligen
              en väldigt viktig aktör när det gäller livslångt lärande som skolministern
              över huvud taget inte nämner. Det gäller då folkbildningens organisationer
              i Sverige.
            </seg>
            <seg n="d0b68f35">
              Vi har folkhögskolor och vi har studieförbund som årligen samlar
              väldigt många deltagare och som också, som sagt, är viktiga aktörer
              när det gäller det livslånga lärandet. Jag skulle gärna vilja
              höra skolministern säga att det också är ett viktigt perspektiv
              när det gäller såväl det lokala och det regionala utvecklingsarbetet
              som det livslånga lärandet.
            </seg>
            <seg n="aee9d399">
              Detta är något som även Sufo 2 poängterar i sin utredning. Likaså
              pekar folkbildningen själv i rapporten om folkbildningens framsyn
              på just folkbildningens roll i fråga om det livslånga lärandet.
            </seg>
            <seg n="91d97659">
              Det finns också en tydlig relation mellan folkbildningens organisationer
              och Nationellt centrum för flexibelt lärande. Jag tänker då på
              e-learning , och jag tänker på detta med att minska den digitala
              klyftan. Här finns det möjligheter för folkbildningen att via
              CFL få resurser till att driva viktiga projekt.
            </seg>
            <seg n="86c47e9d">
              När man läser den fråga som ställs i interpellationen till skolministern
              blir man lite orolig. Vad händer på området om CFL upphör som
              organisation? Minskar resurserna för just en kraftsamling kring
              livslångt lärande? Exempelvis gäller det då folkbildningen och
              detta med att minska den digitala klyftan.
            </seg>
            <seg n="02bea1b4">
              Det perspektivet saknar jag. Dessutom tycker jag att bilden haltar
              vad gäller regeringens kraftiga satsning på vuxenutbildning.
            </seg>
          </u>
          <note type="speaker" n="83b20009">
            Anf. 29 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-ee30282493f90ac0-9" n="d87dd8e2">
            <seg n="ceb70aa3">
              Herr talman! Peter Hultqvist får som vanligt varje förändring
              från regeringens sida att framstå som vore jordens undergång nära
              förestående.
            </seg>
            <seg n="639c4703">
              Jag kan säga att sedan vi aviserade tanken på att avveckla CFL
              som egen myndighet är antalet inkommande brev, mejl och telefonsamtal
              eller antalet påstötningar till Utbildningsdepartementet från
              lärare, rektorer, kommuner, myndigheter, regioner och olika aktörer
              noll! Om bilden av en väldig förändring, som Peter Hultqvist beskriver
              det, har ingen hört av sig och varit oroliga innan Peter Hultqvist
              framställde sin interpellation. Den är den enda reaktionen än
              så länge.
            </seg>
            <seg n="c459ba01">
              Det är inte så att detta med livslångt lärande upphör därför
              att CFL upphör som egen myndighet. Självklart kommer de insatser
              som CFL gör, det uppdrag som CFL har, att övertas av någon annan.
              Än så länge är det inte bestämt av vem. Det skulle ett fiktivt
              exempel kunna vara att ansvaret återgår till Skolverket där ansvaret
              låg förut. Det är fullt tänkbart, men jag vet inte. Det kan också
              bli någonting annat.
            </seg>
            <seg n="3b6ea148">
              Uppgiften, uppdraget, att vidta stimulansåtgärder och utvecklingsåtgärder
              för flexibelt lärande upphör ju inte därför att vi förändrar myndigheten.
              Det måste inte vara så här i Sverige att det för varje liten uppgift
              som samhället åtar sig måste inrättas en egen myndighet det är
              ju vad det handlar om.
            </seg>
            <seg n="46fc44ea">
              Vi ska ha färre myndigheter i Sverige. Det har varit en explosion
              av myndigheter. Om ni nästa gång det är val tänker gå till val
              på att återinrätta myndigheter som vi lägger ned får ni gärna
              göra det. Men jag tror att ni kommer att acceptera det här när
              det väl är gjort. Jag har svårt att tro någonting annat. Inga
              människor som dagligdags sysslar med denna verksamhet har, som
              sagt, hört av sig och varit oroliga för att CFL ska upphöra som
              egen myndighet. Däremot skulle oron naturligtvis vara stor om
              vi sade att verksamheten skulle försvinna, men det är inte avsikten.
              Det som sker är en förändring i myndighetsstrukturen.
            </seg>
            <seg n="fab96a3e">
              Jag delar Thomas Strands uppfattning att folkbildningen har mycket
              att tillföra. Folkbildningen, inte minst folkhögskolorna, står
              för ett sätt att undervisa och utbilda som något avviker från
              det vanliga offentliga skolväsendet och som tillgodoser behov
              som det offentliga skolväsendet inte mäktar med att klara av.
              Inte överallt men på många håll finns det en spännande utveckling
              också i riktning mot distansundervisning, e-learning och det vi
              menar med flexibelt lärande. Jag delar alltså helt och hållet
              den uppfattningen och ser ingen anledning för folkhögskolor eller
              för folkbildningen som har ett samarbete med CFL att vara orolig
              för att det samarbetet upphör bara därför att CFL:s uppgifter
              övertas av en annan myndighet.
            </seg>
            <seg n="c7f40984">
              Det handlar här om en förändring i myndighetsstrukturen. Försök
              inte blåsa upp detta till någonting annat!
            </seg>
          </u>
          <note type="speaker" n="553724f7">
            Anf. 30 PETER HULTQVIST (s):
          </note>
          <u who="peter_hultqvist_61d2a3" xml:id="i-03a6ef99ec04d520-0" n="e3f84de5">
            <seg n="02651b5c">
              Herr talman! Jan Björklund och jag har inte alltid samma ingång
              här i livet och inte samma sätt att se på problem.
            </seg>
            <seg n="51012b1b">
              En av de första sakerna som hände när vi fick en ny regering
              var att vi fick besked om att 600 miljoner i statsbidrag till
              vuxenutbildning skulle bort. Först hade vuxenutbildningen väldigt
              kraftigt expanderat genom Kunskapslyftet. Sedan började Kunskapslyftet
              avvecklas. Det minskade i omfattning och kom sedan bort. Därefter
              skulle det vara en stabiliserare på en ny nivå.
            </seg>
            <seg n="f4b1aa83">
              I det läget är det, tycker jag, anmärkningsvärt att gå in med
              en så stark nedskärning som det här är fråga om. Sedan kommer
              en sådan sak som borttagandet av CFL. Skolministern kan säga att
              det inte spelar någon roll om en myndighet avvecklas eftersom
              det hela går in i en annan verksamhet.
            </seg>
            <seg n="c98d62e1">
              CFL och satsningen på att utveckla IT i undervisningen gick parallellt
              med Kunskapslyftet. Vi hade bland annat ITIS-projekten IT i skolan
              som blev mycket uppmärksammade och som hade en mycket positiv
              inverkan på användandet av så kallade interaktiva medier i skolundervisningen.
            </seg>
            <seg n="24dfad0a">
              Sveriges position i internationella sammanhang stärktes. Vi blev
              lite av en förebild och kom att ligga i topp i den ligan. Det
              kändes bra och positivt. Nationellt centrum för flexibelt lärande
              spelade här faktiskt en positiv och pådrivande roll. Men att utveckla
              det här det gäller då ny pedagogik och att introducera nya tekniska
              metoder är, som jag tidigare sade, inte enkelt. Det handlar om
              att ändra invanda arbetssätt, och det handlar om nya undervisningsmetoder.
              Det möter motstånd och ifrågasättanden.
            </seg>
            <seg n="e1116e8e">
              Det krävs en uthållighet, och det krävs någon form av struktur
              något som liksom hela tiden puffar på, är en motor, håller i,
              återkommer och kommer med idéer.
            </seg>
            <seg n="e6361c28">
              Efter att under en period ha gått rejält framåt när det gäller
              IT och interaktiva medier börjar vi nu så sakteliga att tappa
              mark. Jag har ingen självklar analys av varför, men det så har
              det blivit.
            </seg>
            <seg n="3cc484db">
              En rapport som OECD presenterade våren 2006 visar att vi tappat
              lite kraft i det här sammanhanget. Nu upplever man att vi ytterligare
              minskar det nationella trycket i de här frågorna. Det är inte
              bra eftersom ett slagkraftigt näringsliv i framtiden kräver ett
              högt IT-kunnande, ett bra teknikkunnande och en förmåga att hantera
              den här tekniken.
            </seg>
            <seg n="b370fab1">
              Det är inte så enkelt som att bara säga att vi nu för över verksamheten
              till en annan myndighet. Skolministern säger ju att den myndighet,
              den struktur, som vi byggt upp ska bort. Det som sker parallellt
              är naturligtvis att folk börjar titta efter andra jobb. Man börjar
              titta efter andra ställen där man kan jobba. Kompetensen i nuvarande
              CFL försvinner det dräneras på kompetens. Det som så småningom
              ska föras över har därmed kanske inte alls den stringens, den
              kompetens och den uppbyggnad som myndigheten i dag har.
            </seg>
            <seg n="0d0586f5">
              Det sammanlagda signalverket kring de olika saker ni gjort visar
              alltså på att de här frågorna är under nedtoning.
            </seg>
            <seg n="8b42b614">
              Jag har ingen mätning på vad ni får för brev och telefonsamtal
              på departementet, men jag skulle vara förvånad om ni bygger upp
              er politik efter hur många brev och telefonsamtal som anländer
              i olika frågor. Efter det avgör ni om ni ska gå vidare med ett
              ärende eller inte.
            </seg>
            <seg n="fcec6fdf">
              Jag kan bara konstatera att jag hämtar min information från människor
              i verksamhet och från människor som, i det här fallet, sitter
              på CFL. Jag har försökt göra bedömningar om det här är rimligt
              utifrån OECD-rapporten. Vad vi behöver göra på det här området
              är att ta ut steglängden, visa på någonting offensivt. Då kanske
              vi skulle bygga vidare på det vi har och se hur vi kan göra det
              bättre i stället för att i lite svepande ordalag säga att vi slår
              ihop det med en annan myndighet. Här saknas strategi.
            </seg>
          </u>
          <note type="speaker" n="1acfaf9b">
            Anf. 31 THOMAS STRAND (s):
          </note>
          <u who="thomas_strand_98f993" xml:id="i-4e06addbdf765006-1" n="e1d668a4">
            <seg n="d1b0f326">
              Herr talman! Jag vill tacka skolministern för svaret angående
              folkbildningen. Det gladde mitt hjärta att skolministern erkände
              att han kanske hade glömt bort i sitt svar vad gäller livslångt
              lärande folkbildningens viktiga roll. Vi har varit eniga över
              blockgränserna om att vi ska resursförstärka folkbildningen. Där
              är det ingen skillnad, men det är viktigt att påpeka folkbildningens
              viktiga roll i det här perspektivet.
            </seg>
            <seg n="ec1bff94">
              Det är klart att man blir lite orolig när man läser om att CFL
              ska upphöra. Man ställer sig frågan: Varför ska det upphöra? Vad
              är orsaken till det? Finns det någon stark kritik? Vad ligger
              bakom detta? Är det en ambitionssänkning som regeringen planerar
              vad gäller CFL och dess viktiga roll när det gäller livslångt
              lärande? De frågorna kommer givetvis upp när man hör och läser
              om detta.
            </seg>
            <seg n="48eeba5c">
              Jag tolkar skolministerns svar som att det inte är någon ambitionssänkning.
              Jag skulle vara tacksam om skolministern kunde bekräfta att det
              inte blir någon ambitionssänkning vad gäller CFL:s roll även om
              det ingår i en annan organisation.
            </seg>
            <seg n="92c1986a">
              Till sist skulle jag vilja komma tillbaka till en sak som gör
              mig lite förvånad. När skolministern talade om folkbildningen
              nämnde skolministern både folkhögskolor och studieförbund men
              sade inte minst folkhögskolorna. Är det så att det finns en gradering
              i synsättet hos skolministern? Det tror jag inte är avsikten.
              För mig är både folkhögskolor och studieförbund lika viktiga i
              det livslånga lärandet. Delar skolministern den uppfattningen?
            </seg>
          </u>
          <note type="speaker" n="0ae0be19">
            Anf. 32 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-ee30282493f90ac0-10" n="d87dd8e2">
            <seg n="7212e4a8">
              Herr talman! Får jag först kommentera vuxenutbildningen och dimensioneringen
              på den. Omfattningen av den kommunala vuxenutbildningen har alltid
              varierat i takt med konjunkturer. Det är inget nytt. Nu får fler
              människor jobb i Sverige än på mycket lång tid. Vi kommer att
              nå målet inom något år om att mer än 80 procent av den arbetsföra
              befolkningen ska ha sysselsättning, det mål som Göran Persson
              satte upp men aldrig nådde. Det kommer den här regeringen att
              nå om några år. Det är fantastiskt. Ni borde vara glada, Peter
              Hultqvist och Thomas Strand, över detta.
            </seg>
            <seg n="b5c9abc1">
              Det gör, och det vet vi, att efterfrågan att gå på komvux kommer
              att minska något. Det kommer alltid att finnas ett tryck att gå
              på komvux, men hur många som söker för att gå där beror delvis
              på sysselsättningsläget. Det var därför som komvux byggdes ut
              kraftigt i slutet av 90-talet under benämningen Kunskapslyftet.
              Då var det hög arbetslöshet, och det var många som ville gå där.
              Nu sjunker efterfrågan. Vi minskar något på vuxenutbildningen,
              från ungefär 93 000 heltidsplatser till strax under 80 000 heltidsplatser
              i år.
            </seg>
            <seg n="f088a9f2">
              Nu har det gått snart fyra månader på det här året. Hade den
              katastrof inträffat som ni beskrev i höstas, Peter Hultqvist,
              i debatten med mig hade vi fått rätt många rapporter om det. Man
              utformar inte sin politik efter brevskörden på Utbildningsdepartementet,
              men man kan läsa av där det lovar jag om folk upplever att det
              är katastrof. Det finns inte några sådana rapporter.
            </seg>
            <seg n="7d5a77da">
              Det är en justering som har skett efter det arbetsmarknadsläge
              som vi har nu och som är väldigt positivt. Därför går det att
              minska något på vuxenutbildningsinsatserna. I ett annat arbetsmarknadsläge
              måste vuxenutbildningsinsatserna åter öka.
            </seg>
            <seg n="a93b887f">
              Det är också en ambitionshöjning i vuxenutbildningen. Vi avser
              att införa rättighet i lagstiftningen att få läsa in gymnasiekompetens
              så att man kan söka vidare till högskolan. Det är något som har
              diskuterats under mycket lång tid där den gamla regeringen aldrig
              fick tummen ur. Det var bara snack. Nu kommer det att bli verkstad.
              Det kommer att genomföras i lagstiftningen en rätt att få läsa
              in gymnasiekurs på kommunal vuxenutbildning så att man blir högskolebehörig.
              I den meningen kommer också komvux under kommande år att få nya
              uppgifter, och beroende på arbetsmarknadsläget kan det bli fler
              studerande där. Det vet vi inte än, det beror på hur många som
              söker då.
            </seg>
            <seg n="107fbbc4">
              Den här regeringen har en hög prioritet av vuxenutbildning. Dessbättre
              är arbetsmarknadsläget sådant just nu att färre av arbetsmarknadsskäl
              behöver söka komvux, och då går det att justera ned antalet platser
              något. Det är det ena.
            </seg>
            <seg n="09b8e811">
              När det gäller CFL utformar vi inte alls vår politik efter opinionens
              reaktioner. Om det vore så att det fanns den stora oro ute i Sverige
              för detta som Peter Hultqvist beskriver borde vi höra av den något,
              men det gör vi inte. Första gången jag har hört någon ifrågasätta
              detta är i Peter Hultqvists interpellation. Trots att alla i Sverige
              som sysslar med detta vet att CFL kommer att avvecklas som egen
              myndighet finns det ingen oro. Så säger Peter Hultqvist: Tala
              med de anställda på CFL. Jo, det kan jag förstå. Man ska ha stor
              respekt för att de som själva är anställda och berörs av organisationsförändringen
              har en oro. Det har jag mycket stor respekt för. Men den stora
              oro som Peter Hultqvist beskriver skulle finnas i det svenska
              utbildningsväsendet för att CFL inte längre finns har jag inte
              stött på. Det kan hända att den finns. Man kanske skickar sina
              mejl till Hultqvist i stället för till mig, men jag har som sagt
              inte stött på någon sådan oro. Den oron är i så fall obefogad,
              därför att verksamheten, uppgifterna och målsättningarna finns
              kvar även om myndigheten byter namn och skepnad.
            </seg>
            <seg n="df05b971">
              Jag delar Thomas Strands uppfattning att studieförbunden och
              folkhögskolorna båda har mycket viktiga roller att fylla i utbildningsväsendet.
            </seg>
          </u>
          <note type="speaker" n="6633c130">
            Anf. 33 PETER HULTQVIST (s):
          </note>
          <u who="peter_hultqvist_61d2a3" xml:id="i-03a6ef99ec04d520-1" n="e3f84de5">
            <seg n="ebcdba15">
              Herr talman! Sverige ligger oerhört bra till i Europa när det
              gäller just livslångt lärande. Jag har statistik som visar att
              vi ligger i topp. Det här är ett resultat av mångåriga satsningar,
              där Kunskapslyftet har haft en mycket viktig roll. Kunskapslyftet
              var enligt min mening, och där har jag motsatt uppfattning i förhållande
              till ministerns, inte enbart en arbetsmarknadssatsning. Det var
              en utbildningssatsning, kompetenssatsning och det handlade framför
              allt om att på allvar introducera tanken på livslångt lärande.
              Det synsättet skiljer sig definitivt från ministerns. Han säger
              att det här bara var arbetsmarknadssatsning. Vår syn på vuxenutbildning
              är inte heller att det bara är en konjunkturberoende arbetsmarknadshistoria,
              utan det är en rättighet, en möjlighet att få en ny chans i livet,
              en nystart och öppnar för att skapa nytt arbete eller liknande.
            </seg>
            <seg n="46a70c4e">
              Jag tror att i ett modernt flexiblare samhälle måste vuxenutbildningen
              ha en större roll. Då kan man inte bara ha defensivt tänkande
              och säga att det här är en arbetsmarknadsåtgärd. Ska vi behålla
              den position som redovisas i rapporten, krävs något mer offensivt
              än att betrakta det som en arbetsmarknadsåtgärd.
            </seg>
            <seg n="e244205e">
              CFL är en del i en helhet. CFL:s uppgift var att stimulera IT-kunnande,
              IT-lärande, att använda den pedagogiken, att se till att skapa
              tyngd för det sättet att jobba. Jag vet att CFL:s sätt att jobba
              och de projekt som de har dragit i gång i kommuner och regioner
              har haft god effekt. De verkar än i dag. Det är ingenting som
              har avstannat. Det jag beskriver är att man riskerar att minska
              det nationella trycket och på det viset skapa en sämre situation.
              Jag tycker inte att man följer upp OECD-rapporten, som visar att
              vi halkar efter på det här området.
            </seg>
            <seg n="03d2ade2">
              Jag tycker inte heller att den strategi som ministern redovisar
              är speciellt innehållsrik. Det handlar bara om att slå ihop för
              ens egen skull.
            </seg>
          </u>
          <note type="speaker" n="2d5e8096">
            Anf. 34 Statsrådet JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-047b1f1d24315471-0" n="d87dd8e2" next="i-ca7d6e6fefea18d6-0">
            <seg n="ac9a8abd">
              Herr talman! Det ska bli mycket spännande att läsa Socialdemokraternas
              alternativa vårmotion. Där antar jag att förslag återfinns om
              att återinföra de direktriktade statsbidragen till vuxenutbildning
              med tanke på att Hultqvist är så kritisk till det vi tar bort.
              Jag antar att det återfinns förslag där om att kraftigt höja anslagen
              till vuxenutbildningen. Det blir mycket intressant att läsa vårmotionen
              och se om allt det ni har kritiserat nu ska återinföras. Vi får
              se. Vi kan föra den debatten när ni har lagt fram er alternativa
              vårmotion.
            </seg>
            <seg n="7dd320ce">
              Det ska bli intressant att se om ni har råd med allt ni lovar,
              för det är klart att innan man behöver sätta på pränt vad man
              lovar är det lätt att stå här och använda stora ord. Men vi får
              se i vårmotionen.
            </seg>
          </u>
          <note n="02f9f139">
            (PETER HULTQVIST (s): Vi har inte lovat någonting.)
          </note>
          <u who="jan_bjorklund_1c8dc8" xml:id="i-ca7d6e6fefea18d6-0" n="d87dd8e2" prev="i-047b1f1d24315471-0">
            <seg n="63cfa920">
              Nehej, men ni kritiserar oss för att göra det. Men ni kanske
              ställer upp på detta ändå.
            </seg>
            <seg n="d19d894d">
              Vi ligger mycket bra till i världen när det gäller livslångt
              lärande. Man får dock passa sig lite för statistiken. En del elever
              kommer inte in på högskolan när de är 19 utan måste vänta ett
              antal år på att komma in på högskolan, så visst höjer det genomsnittet.
              Vi har en hög genomsnittsålder för introduktion på högskolan.
              Det bidrar till att det ser bra ut i statistiken för livslångt
              lärande, men alla de åtgärder som bidrar till att vi har höga
              siffror vad gäller livslångt lärande är inte önskvärda. Vi tvingar
              elever att konkurrenskomplettera och gå ytterligare år på komvux
              när de egentligen skulle kunna få gå direkt från gymnasiet till
              högskolan. Det är inget att stå och skryta om att det är så, utan
              vi måste se sanningen bakom det. Det är bra att man kan få mer
              chanser i livet att studera, men det är ju inte bra om vi tvingar
              unga människor att stå över högskolestudier och vänta tills de
              är 25, när de skulle ha kunnat börja när de är 20, för att invänta
              några extra poäng för att de är äldre. Det gäller att analysera
              de där siffrorna en del.
            </seg>
            <seg n="d85b062b">
              Man ska ha nya chanser i livet, upprepade chanser att studera
              både i vuxenutbildning och på högskola. Men det är inte bra att
              ha ett system som uppmuntrar människor att inte studera när de
              är unga utan i stället vänta för att göra det senare.
            </seg>
          </u>
          <note n="bf9ed774">
            Överläggningen var härmed avslutad.
          </note>
          <note n="6f3069fc">
            10 § Svar på interpellation 2006/07:441 om brister i utbetalning
            av schablonersättning till kommunernas integrationsinsatser och
            risk för KU-anmälan
          </note>
          <note type="speaker" n="e8927fd7">
            Anf. 35 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_fae1bc" xml:id="i-63e458e8d5937726-0" n="02b50677">
            <seg n="840c10e9">
              Herr talman! Luciano Astudillo har frågat mig vad jag avser att
              vidta för åtgärder för att utbetalningen av schablonersättningen
              för kommunernas integrationsinsatser följer fastlagda regler i
              ersättningsförordningen och därmed undvika en KU-anmälan från
              Mauricio Rojas, riksdagsledamot för Folkpartiet.
            </seg>
            <seg n="e96a54aa">
              Låt mig börja med att återge hur villkoren för schablonersättningen
              regleras. Enligt förordningen (1990:927) om statlig ersättning
              för flyktingmottagande med mera betalas huvuddelen av ersättningen
              till kommunerna ut i form av en så kallad schablonersättning.
              Enligt 11 § i förordningen har en kommun rätt till schablonersättning
              förutsatt att ett introduktionsprogram genomförs i enlighet med
              en skriftlig introduktionsplan som fastställs efter samråd med
              individen. Ersättningen utgår med en summa per person som kommunen
              tar emot. Kommuner är skyldiga att lämna de uppgifter som krävs
              för bedömning av rätten till ersättning. Om kommunen lämnar oriktiga
              eller ofullständiga uppgifter får stödet krävas åter. Förordningen
              reglerar inte närmare hur kontrollen av bidragsvillkoren ska gå
              till, men 42 § bemyndigar Integrationsverket att utfärda föreskrifter
              om verkställigheten av förordningen. Integrationsverket har genomfört
              stickprovskontroller av bland annat förekomsten av individuella
              introduktionsplaner och har också ibland haft anledning att kräva
              tillbaka utbetalade medel.
            </seg>
            <seg n="18d38b8d">
              I rapporten Statliga insatser för nyanlända invandrare (RiR 2006:19)
              riktade Riksrevisionen kritik mot att Integrationsverket inte
              på ett tillräckligt systematiskt sätt har prövat om kommunerna
              tagit fram individuella introduktionsplaner. Riksrevisionen påpekar
              att villkoren i förordningen i vissa avseenden är otydliga och
              menar att Integrationsverket inte fullt ut har utnyttjat det mandat
              som myndigheten haft att förtydliga och tillämpa dem. Riksrevisionen
              anger också att den tidigare regeringen varit medveten om detta
              utan att agera för att åstadkomma en förändring. Mot denna bakgrund
              har Mauricio Rojas begärt att konstitutionsutskottet granskar
              de före detta statsråden Mona Sahlin och Jens Orback angående
              utbetalning av schablonersättning till kommunernas flyktingmottagande.
            </seg>
            <seg n="cfd4ad0d">
              Den sittande regeringen har bedömt att hela systemet för flyktingmottagande
              och introduktionsinsatser, inklusive ansvarsfördelningen mellan
              stat och kommun, är i behov av en översyn. Därför har regeringen
              nyligen beslutat att tillsätta en utredning som ser över hela
              regelverket på området.
            </seg>
            <seg n="10a19680">
              Frågan som Mauricio Rojas och Luciano Astudillo tar upp måste
              dock hanteras också under tiden då den mer långsiktiga översynen
              pågår. Integrationsverket har tagit fram nya allmänna råd för
              tillämpning av ersättningsförordningen. I dessa betonas att kravet
              på en introduktionsplan som fastställs efter samråd med den enskilde
              är obligatoriskt.
            </seg>
            <seg n="0b0a5ada">
              Från och med den 1 juli 2007 får Migrationsverket ansvaret för
              beslut om och utbetalning av ersättningen till kommunerna. Länsstyrelserna
              kommer att ansvara för uppföljningen av introduktionsinsatserna.
              Förordningsändringar som är nödvändiga för denna omorganisation
              bereds nu i Regeringskansliet. I arbetet kommer vi att hämta in
              synpunkter från myndigheterna. Jag är inte främmande för att förtydliga
              förordningen avseende villkoren för schablonersättning om det
              visar sig nödvändigt. I övrigt har jag ingen anledning att tvivla
              på att myndigheterna tar till sig Riksrevisionens synpunkter i
              sin framtida tillämpning av förordningen.
            </seg>
          </u>
          <note type="speaker" n="f5bef1b6">
            Anf. 36 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-08d47990e44ef0db-0" n="a69a6499">
            <seg n="d3741ee9">
              Herr talman! Först och främst vill jag tacka integrationsministern
              för ett bra och tydligt svar trots att det är lite komplicerad
              materia.
            </seg>
            <seg n="2e10224a">
              Bakgrunden är följande: För en tid sedan gjorde Mauricio Rojas,
              partivän till Nyamko Sabuni, en anmälan till konstitutionsutskottet
              av tidigare integrationsministrar för deras missgrepp kring offentliga
              finanser. Rojas ville skapa bilden av att den tidigare regeringen
              skickade ut massor av pengar utan styrning och kontroll. Syftet
              var uppenbart; det var politiskt. Det var egentligen knappt värt
              en anmälan till konstitutionsutskottet.
            </seg>
            <seg n="38414b70">
              Som integrationsminister Sabuni säger i sitt svar har Integrationsverket
              genomfört stickprovskontroller. Man har i vissa fall funnit brister
              och då åtgärdat dem och krävt tillbaka pengarna. Men i de allra
              flesta fall där stickprovskontroller har gjorts har man ändå kunnat
              hitta planer, och det är bra. Sedan kan man diskutera kvaliteten
              i planerna, som är en lite svårare fråga. Vi vet ju att individuella
              handlingsplaner inte alltid görs tillsammans med kommunen, utan
              de kan göras tillsammans med andra aktörer som Ams, som verkligen
              betyder något för människor som kommer från andra länder.
            </seg>
            <seg n="540e9f72">
              Utan att ifrågasätta Riksrevisionens kritik är det ändå så att
              man i sin undersökning inte, som Integrationsverket gjort, kontrollerat
              alla individuella handlingsplaner. Det är mot detta som kritik
              riktas, och det kan man ifrågasätta. Hur skulle det först och
              främst gå till att kontrollera i stort sett alla planer som upprättas
              med varje enskild individ, och hur mycket skulle det kosta att
              genomföra det? Dessutom är det en principiell fråga som uppstår:
              Varför ska denna schablonersättning till kommunen för deras merkostnad
              för en viss åtgärd kontrolleras så mycket när vi inte gör det
              med andra? Visst ska det ske en uppföljning, göras stickprovskontroller
              och så vidare, men det berättigar inte en särskild kontroll av
              vissa pengar som skickas ut.
            </seg>
            <seg n="89d41f41">
              Med allt detta sagt tog den gamla regeringen till sig av kritiken
              och var inte passiv, som Mauricio Rojas gör gällande i sin anmälan.
              Bland annat tog Integrationsverket på regeringens uppdrag fram
              ett nytt datasystem, som Sabuni säkert känner till, systemet Sune,
              System för uppföljning av nyanländas etablering. Det ligger i
              startgroparna nu för att användas för en bättre kontroll av pengarna
              och handlingsplanerna.
            </seg>
            <seg n="f1d4f187">
              Det är bra att ministern här aviserar att hon är beredd att i
              den stora omorganisation som genomförs ge möjlighet att korrigera
              en del av de brister som finns. Men man kan ändå konstatera att
              det är synd att ministern nu tillsätter en ny utredning om flyktingmottagningen,
              när vi hade en gammal utredning som till vissa delar kollade Integrationsverkets
              arbete. Hade det inte varit lättare att ge den utredningen nya
              direktiv för ett bredare uppdrag? Nu tappar vi tid och fart. Ni
              lägger ned Integrationsverket det är i och för sig en annan debatt
              vid det sämsta av tillfällen, när vi har flyktingströmmar som
              är oerhört stora. Det komplicerar situationen, men det är en annan
              fråga. Men delar ministern min uppfattning att Mauricio Rojas
              KU-anmälan egentligen är mer en politisk markering än en anmälan
              om ett brott mot konstitutionen?
            </seg>
          </u>
          <note type="speaker" n="26d184c5">
            Anf. 37 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_fae1bc" xml:id="i-63e458e8d5937726-1" n="02b50677">
            <seg n="632fb8c2">
              Herr talman! Jag gläds åt att Luciano Astudillo är nöjd med svaret.
              Jag var själv väldigt nöjd med svaret och hoppades just därför
              att denna debatt inte skulle behöva bli lång. Men jag tycker inte
              att det åligger mig att bedöma huruvida en riksdagsledamot har
              rätt att lämna in en KU-anmälan eller inte eller varför man lämnar
              in en anmälan. Mauricio ansåg att det fanns skäl att göra det,
              och han gjorde det. Anmälan kommer att handläggas av konstitutionsutskottet,
              och vi får se vad utgången blir.
            </seg>
            <seg n="61f5a32b">
              Det är självklart viktigt att riksdagsledamöter granskar regeringen
              och regeringens arbete i alla avseenden. Det är precis det som
              Mauricio Rojas har gjort. Och han har stöd av Riksrevisionen som
              i sin rapport visar att det har förekommit brister.
            </seg>
            <seg n="3aa0af11">
              Nu börjar vi rätta till bristerna. Jag har en förhoppning om
              att den utredning som vi ska tillsätta, och som du refererar till,
              också kommer att se över systemen och hur de ska fungera för att
              vi bättre ska kunna följa upp de individer som introduktionen
              handlar om. Framför allt ska dessa individer så fort som möjligt
              komma ut på arbetsmarknaden och etablera sig där. Det är jättebra.
            </seg>
            <seg n="01577cb5">
              När det gäller den integrationspolitiska gruppen hade den föreskrifter
              att lägga fram en ny socialdemokratisk integrationspolitik. Jag
              tillsätter en utredning som ska titta närmare på introduktionen
              och som jag hoppas ska kunna lägga fram ett incitamentsystem med
              jobb i fokus. Dessa grupper har helt olika uppgifter. Framför
              allt är det varje statsråds rätt att formulera sina egna direktiv
              till de utredningar som ska göras.
            </seg>
            <seg n="cfae53f9">
              Jag menar att det var rätt att lägga ned den integrationspolitiska
              gruppen, och det är rätt att tillsätta en ny. Det har framför
              allt funnits mycket som vi redan tidigare känt till om vad som
              behöver göras, och det har vi gjort. Det betyder att vi satsar
              på en jobbpolitik och på en fungerande utbildningspolitik; vi
              ser till att sfi fungerar och att människor så fort som möjligt
              kommer ut på arbetsmarknaden. Vi ska ha en generell politik som
              gäller alla redan från första dagen som man får uppehållstillstånd.
              Det är jätteviktigt. Nystartsjobb är en sådan grej. Vi ska också
              se till att vi har riktiga och politiska åtgärder när man inledningsvis
              kommer till Sverige, som till exempel instegsjobben som presenterades
              i vårpropositionen, för att underlätta för människor att etablera
              sig på arbetsmarknaden.
            </seg>
            <seg n="b542234a">
              Jag vet, precis som du och alla andra, att det inte är lätt för
              människor att etablera sig på arbetsmarknaden. Vi får se till
              att vi har åtgärder för att stödja och hjälpa dem att göra det.
              Där finns generella arbetsmarknadspolitiska åtgärder men också
              kommunernas insatser, myndigheters och de enskilda personernas
              ansvar att se till att vara aktiva för att det ska fungera. Jag
              har gott hopp om att det ska bli bra i framtiden, även för den
              stora flyktinggrupp som vi väntar oss i år.
            </seg>
          </u>
          <note type="speaker" n="cb10972c">
            Anf. 38 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-08d47990e44ef0db-1" n="a69a6499">
            <seg n="faba9cd6">
              Herr talman! Det är synd att integrationsministern ägnar åtminstone
              halva sitt svar åt att tala generell integrationspolitik, för
              det handlar inte min fråga om.
            </seg>
            <seg n="564472e2">
              Jag tar gärna en debatt om den nya regeringens politik som enligt
              min bedömning hitintills har handlat mycket om att öka klyftorna.
              Ser man på de ekonomiska konsekvenserna av er politik går till
              exempel mer pengar till Danderyd än till Rosengård. Den ökar klyftorna
              i samhället. Ni rycker undan stödet för många av dem som är arbetslösa,
              och ni fortsätter på den banan. Ni rycker undan arbetsmarknadsutbildningar,
              praktikplatser och starta-eget-bidrag som ändå var en del av politiken.
              Dessutom ger ni er på de arbetslösa genom sänkt a-kassa och så.
              Men den politiken lämnar vi nu därhän. Den debatten kan vi ta
              en annan gång.
            </seg>
            <seg n="6e8b57fb">
              Låt oss försöka att hålla oss till det som vi ska debattera här
              i dag, ministern. Det förenklar debatten för lyssnarna. Det handlar
              om anmälan till konstitutionsutskottet och hur schablonersättningen
              fördelas till de olika kommunerna utifrån att man upprättar handlingsplaner
              med de flyktingar som har fått uppehållstillstånd. Låt oss hålla
              oss till det. Det är värt ett bra samtal och en bra diskussion.
            </seg>
            <seg n="f3b420b0">
              Den andra debatten kommer vi att ha flera gånger. Vi socialdemokrater
              är mycket upprörda över den politik som ni hitintills har fört.
            </seg>
            <seg n="43d1b090">
              Låt oss först titta på utredningen som ni lade ned i höstas.
              Det är sant att ministern får göra vad hon vill. Hon får lägga
              ned utredningar och tillsätta utredningar. Men det politiskt intressanta
              är att man lade ned en utredning i höstas för att sedan under
              våren komma på att här finns rätt mycket att göra.
            </seg>
            <seg n="376d98b6">
              Integrationspolitiska kommittén, inte arbetsgruppen, som hade
              representanter från alla politiska partier hade ett ganska brett
              uppdrag. Det handlade om integrationspolitiken i sig, om målen
              i politiken, om Integrationsverkets roll i framtiden, om relationerna
              till andra myndigheter som jobbar med detta och hur man kunde
              fokusera på det. För mer än ett halvår sedan kunde ministern ha
              lagt till direktiv om själva mottagningsprocessen till utredningen,
              som redan hade fart och var i gång. Att mottagningsprocessen fungerar
              bra är en väsentlig del av integrationspolitiken.
            </seg>
            <seg n="3ae006d2">
              I stället lade ministern ned den utredningen och sedan Integrationsverket.
              Det var den enda myndighet som var ansvarig för att fixa platser
              i kommunerna och se till att kommunerna upprättade platser för
              flyktingar. Nu ser vi konsekvenserna av det. Vi ser det i min
              hemstad Malmö där Ilmar Reepalu säger att kommunen inte klarar
              av att ta emot fler flyktingar. Man måste se till att alla kommuner
              tar emot. Vi ser det i Södertälje där Lago säger ungefär samma
              sak, och vi ser det i Göteborg.
            </seg>
            <seg n="d00a78d0">
              Låt oss kort diskutera den nya budgeten. Den är lite otydlig
              på detta område. Integrationsverket läggs ned i början av sommaren.
              Låt oss erkänna det. För mig och för flera ute i landet är det
              viktigt att få veta om ministern garanterar att det finns tillräckligt
              med resurser för den nya struktur som ska ta emot flyktingar och
              slussa ut dem i kommunerna. Finns det lika mycket resurser i den
              nya mottagarstrukturen som i den gamla? Det är en viktig fråga
              som kräver ett svar.
            </seg>
          </u>
          <note type="speaker" n="33497673">
            Anf. 39 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_fae1bc" xml:id="i-63e458e8d5937726-2" n="02b50677">
            <seg n="665476b2">
              Herr talman! Jag tänkte att eftersom vi var överens om att det
              var ett bra svar kunde vi ägna tiden åt att tala om annat som
              också är viktigt i integrationspolitiken. Och det är tydligt att
              du själv inte lyckades med att gå tillbaka till sakfrågan. Men
              jag upptäckte att jag lämnade två saker i ditt första inlägg obesvarade.
            </seg>
            <seg n="f4f14537">
              Den ena gäller uppföljningarna. Jag håller med dig om att det
              är omöjligt att kontrollera alla individers planer, så stickprover
              är bra. Men en sak som kommer att underlätta att göra detta mer
              effektivt är det som vi till exempel har presenterat i vårpropositionen.
              Där säger vi att vi vill ge kommunerna ett incitament. För varje
              person som de lyckas med att få ut på arbetsmarknaden, på praktik
              eller godkända i sfi får de en ersättning på 20 000 kronor. Den
              typen av incitament är bättre för att få kommunerna, den enskilde
              personen och de relevanta myndigheterna att anstränga sig mer
              för att så fort som möjligt få ut dessa personer än att man kontrollerar
              att det finns skriftliga introduktionsplaner. Men visst är det
              omöjligt att följa upp det för varje individ.
            </seg>
            <seg n="d696cd2b">
              Jag går tillbaka till Integrationspolitiska kommittén. Vi är
              oense. Men nu har jag tillsatt en arbetsgrupp som ska se över
              introduktionen och inte hela integrationspolitiken. Den har vi
              klar för oss. Men introduktionen fungerar inte och har inte fungerat.
              Vi försöker rätta till det, men vi behöver en översyn för gå till
              botten med det och få ihop ett incitamentsystem som har fokus
              på arbete och på att så fort som möjligt få människor att etablera
              sig på arbetsmarknaden.
            </seg>
            <seg n="d01b292e">
              Till sist: Ska vi diskutera arbetslösa så är ersättningar inte
              det stöd som de behöver, utan de behöver en politik för fler jobb
              och åtgärder för att göra dem anställningsbara så att de så fort
              som möjligt kommer ut och blir egenförsörjare. Det är det som
              de arbetslösa efterfrågar, inte ersättningar, Luciano Astudillo.
            </seg>
          </u>
          <note type="speaker" n="5c50d081">
            Anf. 40 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-08d47990e44ef0db-2" n="a69a6499">
            <seg n="e1f9f603">
              Herr talman! Jaså, det trodde jag. Nej, det är klart att de inte
              gör det. Alla människor vill väl ha ett jobb framför a-kassa eller
              försörjningsstöd. Sådan enkel retorik duger inte från ett statsråd.
            </seg>
            <seg n="e6db0eba">
              Låt oss återgå till frågan. I en debatt i en särskild fråga tillhör
              det att man försöker svara på den frågan och inte för en allmänpolitisk
              debatt om integration, som Sabuni bjöd in till. Jag drogs kanske
              in i debatten eftersom regeringen gör så många missgrepp just
              nu.
            </seg>
            <seg n="b861699d">
              Tillbaka till frågan: Den förra regeringen vidtog flera åtgärder
              utifrån den kritik som fanns mot utbetalningen av schablonersättningen,
              bland annat när det gällde datasystemet. Stickprovskontroller
              genomfördes. Sabuni tycker att det var bra. Hon ser också problemen
              i att granska varenda enskild plan. Det är skönt att höra.
            </seg>
            <seg n="f4b96bb7">
              Det är synd att statsrådet inte här kan medge, jag förstår det
              och har all respekt för det, att Mauricio Rojas med sin anmälan
              till konstitutionsutskottet faktiskt gjorde en politisk markering
              mer än en anmälan utifrån att det var ett brott mot konstitutionen.
              Det tror jag inte är en slump, utan det handlar om att svärta
              ned de statsråd som fanns tidigare. Men det där slår tillbaka.
              Det slår egentligen mot det statsråd som är ansvarigt för integrationsersättningen
              i dag, och det är Nyamko Sabuni. Vi kommer inte att göra en anmälan
              mot er för vi tycker att det system som har funnits tidigare,
              med de förbättringar som görs och som gjordes innan, är tillräckligt.
            </seg>
          </u>
          <note type="speaker" n="2e119731">
            Anf. 41 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_fae1bc" xml:id="i-63e458e8d5937726-3" n="02b50677">
            <seg n="6a80bd47">
              Herr talman! Det är inte mitt uppdrag att recensera riksdagsledamöters
              arbete. Tänk om någon skulle bjuda in mig till interpellationsdebatt
              i denna kammare och be mig säga om Luciano Astudillo har gjort
              något rätt eller fel.
            </seg>
          </u>
          <note type="speaker" n="1d7fd7aa">
            (LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-3f674c8923c7640f-0" n="a69a6499" next="i-e91fd0cd4e399357-0">
            <seg n="d6100686">
              Du skulle tycka att det var fel.)
            </seg>
            <seg n="bbaf2284">
              Jag skulle inte göra det, Luciano Astudillo, och jag gör det
              inte heller när det gäller Folkpartiets riksdagsledamöter. Anser
              man att man har rätt att anmäla så gör man det och riksdagen handlägger
              den anmälan på ett korrekt sätt. Det är det som gäller. Jag hoppas
              verkligen inte att det ska finnas anledning för dig eller någon
              annan socialdemokrat, eller någon annan i opposition, att anmäla
              mig eller något annat statsråd på grund av den fråga som vi diskuterar,
              nämligen ersättning och introduktionsplaner. Som du säger ser
              vi över detta. Integrationsverket har redan lämnat in svar till
              Riksrevisionen. De skrivelserna kommer att lämnas över till den
              nya myndigheten. Vi tillsätter en översyn som också kommer att
              gå till botten med det hela. Förhoppningsvis får vi en fungerande
              organisation, bättre fungerande än förut. Därmed hoppas jag att
              vi nu är helt överens.
            </seg>
          </u>
          <note n="bf9ed774">
            Överläggningen var härmed avslutad.
          </note>
          <note n="a2fc05d0">
            11 § Anmälan om inkomna uppteckningar från EU-nämndssammanträde
          </note>
          <note n="154b6279">
            Förste vice talmannen anmälde att uppteckningar från EU-nämndens
            sammanträde fredagen den 16 mars inkommit.
          </note>
          <note n="8572ac21">
            12 § Hänvisning av ärenden till utskott
          </note>
          <note n="00859b2e">
            Föredrogs och hänvisades
          </note>
          <note n="5a70371f">
            13 § Förnyad bordläggning
          </note>
          <note n="cfebad60">
            14 § Bordläggning
          </note>
          <note n="698c54bd">
            Anmäldes och bordlades
          </note>
          <note n="8f1fb198">
            Kammaren biföll talmannens förslag att motioner fick väckas på
            ovanstående skrivelse.
          </note>
          <note n="235b840b">
            15 § Anmälan om interpellation
          </note>
          <note n="374d86c5">
            Anmäldes att följande interpellation framställts
          </note>
          <note n="5cafd2f2">
            den 17 april
          </note>
          <u who="luciano_astudillo_f8d3ee" xml:id="i-e91fd0cd4e399357-0" n="a69a6499" prev="i-3f674c8923c7640f-0">
            <seg n="1e00c733">
              Luciano Astudillo
            </seg>
          </u>
          <note n="7d9ca400">
            Interpellationen redovisas i bilaga som fogats till riksdagens
            snabbprotokoll tisdagen den 24 april.
          </note>
          <note n="6ff41ebc">
            16 § Anmälan om skriftliga svar på frågor
          </note>
          <note n="5c8abf2d">
            Anmäldes att skriftliga svar på följande frågor inkommit
          </note>
          <note n="5cafd2f2">
            den 17 april
          </note>
          <note n="13ca8a81">
            Birgitta Ohlsson
          </note>
          <note n="13ca8a81">
            Birgitta Ohlsson
          </note>
          <note n="13ca8a81">
            Birgitta Ohlsson
          </note>
          <note n="2c82e8c1">
            Carina Hägg
          </note>
          <note n="6116bcca">
            Lars Hjälmered
          </note>
          <note n="440f39da">
            Karla López
          </note>
          <note n="a181b43c">
            Margareta Cederfelt
          </note>
          <note n="5a74a04b">
            Svaren redovisas i bilaga som fogats till riksdagens snabbprotokoll
            tisdagen den 24 april.
          </note>
          <note n="a81167f0">
            17 § Kammaren åtskildes kl. 15.42.
          </note>
          <note n="9204d4fd">
            Förhandlingarna leddes av förste vice talmannen.
          </note>
          <note n="e95138e9">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
