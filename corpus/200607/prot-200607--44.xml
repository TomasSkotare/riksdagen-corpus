<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--44</head>
          <docDate when="2006-12-20">2006-12-20</docDate>
        </div>
      </front>
      <body>
        <div>
          <note n="18c2eefa">
            ﻿
          </note>
          <note n="c7c52fd0">
            Riksdagens protokoll
          </note>
          <note n="ad3df68d">
            2006/07:44
          </note>
          <note type="date" n="37588ae8">
            Onsdagen den 20 december
          </note>
          <note n="8f44d9c5">
            Kl. 09:00 - 22:44
          </note>
          <note n="fb614a99">
            1 § Justering av protokoll
          </note>
          <note n="2288648b">
            Justerades protokollet för den 14 december.
          </note>
          <note n="fbe1c393">
            2 § Hänvisning av ärenden till utskott samt beslut om förlängd
            motionstid
          </note>
          <note n="3e4caede">
            Föredrogs och hänvisades
          </note>
          <note n="aabece27">
            Kammaren biföll talmannens förslag att motionstiden för ovanstående
            propositioner skulle förlängas till torsdagen den 18 januari 2007
            .
          </note>
          <note n="40141388">
            3 § Förnyad bordläggning
          </note>
          <note n="4ac33600">
            Föredrogs och bordlades åter
          </note>
          <note n="2fe1dc06">
            4 § Kompletterande bestämmelser till EG-förordningen om konsumentskyddssamarbete
          </note>
          <note n="30ed88c6">
            Föredrogs
          </note>
          <note n="aed7822b">
            Talmannen konstaterade att ingen talare var anmäld.
          </note>
          <note n="0fcaa67e">
            5 § Ändringar i arbetslöshetsförsäkringen
          </note>
          <note n="30ed88c6">
            Föredrogs
          </note>
          <note type="speaker" n="25344e6a">
            Anf. 1 SVEN YNGVE PERSSON (m):
          </note>
          <note n="97bac32d">
            Herr talman! Regeringen lämnade i mitten av november en proposition
            till riksdagen som heter En arbetslöshetsförsäkring för arbete
            . Redan vid det tillfället uppstod en liten remissdebatt i kammaren
            med deltagande av utskottets ordförande och vice ordförande. De
            var överens om att det fanns ett gemensamt intresse av att vara
            ödmjuka och lyhörda i den kommande beredningen av ärendet.
          </note>
          <u who="sven_yngve_persson_e89efd" xml:id="i-083e357200f520c1-0" n="52d4fa1c" prev="i-7a100cec4748ef99-0">
            <seg n="ace6564c">
              Utskottet har haft en öppen hearing i frågan, och vi har mottagit
              flera skrivelser med synpunkter. Ärendet har även förekommit flitigt
              i den allmänna samhällsdebatten. De flesta har nog hört något
              diskuteras i det här ärendet.
            </seg>
            <seg n="fc1fb42d">
              Med anledning av propositionen har det väckts 19 motioner. Detta
              betänkande tar därutöver med några andra motioner från den allmänna
              motionstiden som knyter an till frågan.
            </seg>
            <seg n="ad437e41">
              Oppositionen yrkar helt avslag på propositionen, och jag är övertygad
              om att de kommer att förklara varför under debattens gång. De
              har även beskrivit detta i sina reservationer.
            </seg>
            <seg n="a2126ef2">
              Herr talman! Propositionen lägger fram förslag om ändringar i
              två lagar, nämligen lagen om arbetslöshetsförsäkring och lagen
              om arbetslöshetskassor. I den första lagen handlar det om vissa
              skärpningar i kraven för att uppfylla arbetsvillkoret samt på
              vilken nivå ersättningarna ska ligga efter olika antal dagar i
              arbetslöshet. I den andra lagen finns förslag om en förhöjd finansieringsavgift
              till staten samt en högre grad av egenfinansiering från medlemmarna
              i en a-kassa.
            </seg>
            <seg n="07fc6eb0">
              Herr talman! Utskottet har i princip beslutat i enlighet med
              propositionens förslag. Två ändringar har dock gjorts. Den ena
              är att ikraftträdandet av ersättningsnivån sker den 5 mars i stället
              för den 1 januari 2007 detta främst av administrativa skäl och
              för att undvika risker ur kvalitets- och rättssäkerhetssynpunkt.
              Den andra ändringen är att förtydliga att personer som är arbetslösa
              och tar ett arbete inte ska förlora på detta på grund av att det
              nya arbetsvillkoret skulle ge sämre villkor än det blivit om personen
              varit i fortsatt arbetslöshet.
            </seg>
            <seg n="76aad77e">
              Herr talman! Om detta är ett bra eller dåligt nytt förslag om
              en arbetslöshetsförsäkring för arbete kommer förhoppningsvis att
              framgå av den nu följande debatten.
            </seg>
          </u>
          <note type="speaker" n="d438a7dd">
            Anf. 2 PATRIK BJÖRCK (s):
          </note>
          <u who="patrik_bjorck_b56219" xml:id="i-293f7ade64db9316-0" n="a0a2e06a" next="i-3bb6cffeef0cfc9d-0">
            <seg n="6320647a">
              Herr talman! Det går uselt för högerregeringen en historiskt
              dålig start, visar SCB:s stora novembermätning. Samtidigt går
              Socialdemokraterna starkt framåt och ökar med 5,2 procentenheter.
              Oppositionspartierna får tillsammans 51,3 % av rösterna. Det här
              är historiskt sett en stor svängning.
            </seg>
            <seg n="a8386bd2">
              Orsakerna till den här utvecklingen är naturligtvis flera: allmän
              klantighet, inkompetens från regeringen, konstiga ministerutnämningar
              etcetera. Men jag tror att man utan att tveka kan peka ut dagens
              ärende som den stora orsaken till nedgången i regeringens opinionssiffror.
            </seg>
            <seg n="4c937ab5">
              Valet gav Sverige en högerregering, och en högerregering har
              börjat föra högerpolitik. Attacken på de arbetslösa visade plötsligt
              regeringen Reinfeldts rätta ansikte, och det ansiktet gillade
              inte det svenska folket.
            </seg>
            <seg n="4833d949">
              Herr talman! Inom läkarvetenskapen talar man om olika dödsbegrepp.
              Man talar om hjärndöd och hjärtdöd. När det gäller förslaget om
              en ny arbetslöshetsförsäkring, som vi i dag har att ta ställning
              till, kan jag konstatera att det inte föreligger några svårigheter
              att dödförklara förslaget. Oavsett vilket dödsbegrepp man använder
              blir resultatet detsamma.
            </seg>
            <seg n="11e0e1f2">
              Förslaget är nämligen både hjärtlöst och hjärndött. Det är hjärtlöst
              eftersom man från högerregeringen väljer att attackera de arbetslösa
              i stället för arbetslösheten. Man krossar enskilda människors
              liv. Man skuldbelägger den enskilde för problem som vi har ett
              gemensamt ansvar för i samhället. Med total respektlöshet för
              dem som befinner sig i arbetslöshet hävdar man att orsaken till
              den enskildes situation är att den arbetslöse valt att vara arbetslös
              då ersättningen är för generös. Om det bara svider lite i skinnet
              på de arbetslösa så kommer de att ta sig upp ur sofforna och ta
              de lediga jobb som väntar.
            </seg>
            <seg n="3d1be648">
              Det är extra hjärtlöst då man inte bara försämrar arbetslöshetsförsäkringen.
              Man genomför samtidigt kraftiga neddragningar i arbetsmarknadspolitiken
              som tar ifrån de arbetslösa möjligheten till utbildning, som skulle
              kunna matcha dem till de jobb som finns men som kanske kräver
              en annan kompetens.
            </seg>
            <seg n="c9d572f8">
              Herr talman! Jag skulle vilja att högeralliansens riksdagsledamöter
              läste sina egna förslag. De säger klart och tydligt att man anser
              att arbetslösheten beror på den arbetslöses lathet. Sedan är frågan:
              Vågar man åka hem till sin valkrets och upprepa det bland sina
              väljare?
            </seg>
            <seg n="c130a3cc">
              Förslaget är hjärndött eftersom det kommer att få kraftigt negativa
              effekter på det svenska samhället och den svenska ekonomin. Sverige
              har haft konkurrensfördelar av den svenska modellen där rimlig
              balans mellan löntagare och arbetsgivare givit ett arbetsmarknadsklimat
              med en omställningsbenägenhet som gjort att vi kunnat genomföra
              svåra strukturrationaliseringar som varit nödvändiga och ibland
              smärtsamma. Vetskapen om att den enskilde inte lämnas i sticket
              har gjort att löntagarna och deras organisationer har kunnat medverka
              konstruktivt i svåra processer och förbättrat vår ställning jämfört
              med omvärlden. Flexibiliteten kommer nu att minska. Konfrontationen
              kommer att öka med den nya högerpolitiken. Vi står inför en avtalsrörelse
              som redan har påverkats negativt. Det här kan bli slutet för en
              period med fungerande lönebildning, som i Sverige givit löntagarna
              reallöneökningar och arbetsgivarna förutsägbarhet och rimliga
              kostnadsökningar.
            </seg>
            <seg n="c8a73ee3">
              Allt detta sätts på spel när högern ger sig ut på jakt efter
              de arbetslösa med syfte att förändra balansen i det svenska samhället,
              att ställa dem som har arbete mot dem som inte har, att försvaga
              fackföreningarna och tvinga fram lägre löner för de redan lågavlönade
              och därmed större inkomstklyftor, och att på sikt driva fram en
              låglönearbetsmarknad, som vi i Sverige har lämnat bakom oss men
              som man fortfarande kan hitta i mindre utvecklade länder.
            </seg>
            <seg n="216142fe">
              Herr talman! Jag ska göra en kort redogörelse för kritiken av
              de försämringar som nu föreslås av högerregeringen. Skärpningen
              av arbetsvillkoret innebär att kravet ökar från 70 till 80 timmars
              arbete per månad, och det är ett exempel på hur förslagen särskilt
              drabbar kvinnor. Kvinnor har i betydligt högre grad deltidsarbete,
              och personer med deltid kommer att ha svårt att över huvud taget
              kvalificera sig för försäkringen. Tidsbegränsat anställda får
              generellt en ännu mer osäker situation, och förslaget kommer även
              att slå mot studenter som försöker etablera sig. Andra grupper
              som drabbas är kulturarbetare, som trots att de är etablerade
              kan ha så oregelbundna arbetsförhållanden att de har svårt att
              uppfylla arbetsvillkoren.
            </seg>
            <seg n="52f6fe0a">
              Enligt vår mening är regeln om överhoppningsbar tid en viktig
              del av försäkringen. Den nuvarande tidsgränsen på sju år är rimlig.
              Den föreslagna förkortningen till fem år kommer främst att drabba
              personer som satsar på långa utbildningar, personer som kombinerar
              utbildning med familjebildning och personer med rehabiliteringsbehov.
              Det missgynnar även kvinnor som får barn under utbildningstiden.
              Det faktum att kvinnor tar ut den absolut största delen av föräldraledigheten
              leder också till att de drabbas i högre grad än män av en förkortad
              tid.
            </seg>
            <seg n="dc1a3c9f">
              Studerandevillkoret är en viktig del av försäkringen och arbetsmarknadspolitiken.
              Det finns nyutexaminerade akademiker som har problem att få arbete.
              Om möjligheten att kvalificera sig för ersättning genom studier
              tas bort kommer många att bli hänvisade till försörjningsstöd.
            </seg>
            <seg n="96832b50">
              De sänkta ersättningsnivåerna innebär att vid ikraftträdandet
              kan personer direkt behöva gå från 80 till 65 % i ersättning.
              Sänkta ersättningsnivåer drabbar särskilt personer med låg inkomst,
              det vill säga de som i dag har en faktisk ersättning på 80 % av
              den tidigare förvärvsinkomsten. Behovet av försörjningsstöd kommer
              att öka. Enligt reglerna ska en arbetslös vara beredd att ta ett
              arbete med en lön som ligger 10 % under arbetslöshetsersättningen.
              Till exempel kommer en heltidsarbetande undersköterska med ca
              20 000 kr i månaden, inklusive ob-tillägg, att ha en ersättning
              på 13 000 kr efter 300 ersättningsdagar. Hon måste då vara beredd
              att acceptera ett arbete med 11 700 kr i månaden. Regeringens
              syfte står helt klart. Man är ute efter att skapa en låglönemarknad.
            </seg>
            <seg n="6b52e41a">
              Begreppet normalarbetstid kan framstå som lite tekniskt. Men
              sättet att beräkna normalarbetstiden har stor inverkan på den
              faktiska ersättningen. Den förändring som nu genomförs, och som
              innebär att allt arbete under ramtidens tolv månader ska beaktas,
              får särskilt negativa effekter för personer som är deltids- och
              visstidsanställda, det vill säga att återigen drabbas kvinnor,
              unga och invandrare. Den som bara arbetar sex månader under året,
              till exempel en säsongsarbetare, får halverad ersättning jämfört
              med i dag. Som framhållits av företrädare för kulturarbetarna
              vi har haft många uppvaktningar och det har säkert alla partier
              haft blir ersättningen för många i den yrkesgruppen betydligt
              lägre. Detta kommer att befästa existerande strukturella orättvisor.
            </seg>
            <seg n="2ab8da34">
              Den förhöjda finansieringsavgiften har regeringen tänkt sig att
              under 2007 få in 10 miljarder till statskassan på. Den ska delfinansiera
              det så kallade jobbskatteavdraget. Oavsett vad regeringen säger
              i den frågan kommer det att betyda mest för dem som redan tjänar
              bra. Det kommer att bli en kraftigt höjd avgift för alla. Vi kan
              befara att den som inte har råd med både a-kasseavgift och fackföreningsavgift
              kanske avvecklar sitt medlemskap antingen i facket eller i a-kassan.
              Även detta förslag drabbar i högre grad kvinnor negativt eftersom
              deltidsarbetslösa enligt reglerna ska betala full avgift. Bestämmelserna
              bygger på en helt ny definition av begreppet arbetslös som inte
              används i något annat sammanhang. Förslaget kan också bli helt
              kontraproduktivt. Bland annat Lagrådet pekar i sitt yttrande på
              att förslaget har tröskeleffekter. En arbetslös som accepterar
              ett par timmars arbete ska ändå betala den fulla förhöjda finansieringsavgiften.
            </seg>
            <seg n="6163f33a">
              Herr talman! När det gäller beredningen vill vi socialdemokrater
              uttrycka vårt starka ogillande över den bristfälliga och, som
              vi ser det, ansvarslösa beredning som från början till slut har
              präglat ärendet. Arbetsmarknadsutskottets återkallande av betänkandet,
              som justerades den 30 november, visar hur befogad vår kritik är.
            </seg>
            <seg n="85281fd4">
              Utskottsmajoritetens förslag innebär att välbehövliga resurser
              flyttas från anslaget för arbetsmarknadsutbildning. När man på
              detta sätt och i sista stund försöker att lösa den uppkomna situationen
              med arbetslöshetsförsäkringen innebär det att ännu flera kommer
              att bli öppet arbetslösa. Det leder också till att Ams möjlighet
              att bereda arbetslösa plats i olika program begränsas ytterligare.
            </seg>
            <seg n="1998aa2e">
              Regeringen föreslår en omläggning av politiken som de säger sig
              ha gått till val på och därför har mandat att genomföra. Regeringen
              är i sin fulla demokratiska rätt att föreslå reformer om de anser
              det befogat, och det är vår uppgift som opposition att reagera
              och argumentera mot framlagda förslag. Men i de demokratiska spelreglerna
              ingår också att förslag ska vara väl förberedda. Enligt vår uppfattning
              framstår det som särskilt angeläget med en omsorgsfull beredning
              när det är fråga om förslag som får stora konsekvenser för enskilda.
            </seg>
            <seg n="ff312278">
              Arbetslöshetsförsäkringen omfattar 3,8 miljoner personer. Hundratusentals
              av dem uppbär ersättning varje år. Många är beroende av försäkringen
              för sin försörjning. Det är ett komplicerat regelverk som till
              fullo behärskas bara av personer som nära och frekvent kommer
              i kontakt med det. Redan dessa förhållanden talar för att viktigare
              förändringar av försäkringen alltid bör föregås av ett omsorgsfullt
              remissförfarande. De berörda ska ges praktiska möjligheter att
              analysera förslagen och konsekvenserna och att framföra sina synpunkter.
              Ska en remissomgång fylla en verklig funktion måste det också
              ges utrymme för regeringen att överväga det som där har framkommit.
            </seg>
            <seg n="29fea101">
              Det har framförts mycket stark kritik i remissvaren. Även statliga
              organ hör till kritikerna.
            </seg>
            <seg n="1223955b">
              Det demokratiska systemet bör ha en viss tröghet i processen.
              En omsorgsfull beredning värd namnet ökar kvaliteten i lagstiftningsarbetet.
              Behövliga konsekvensanalyser kan genomföras och alternativa lösningar
              övervägas. Det kommer att vila ett tungt ansvar på regeringen
              om den forcerade beredningen leder till problem i den praktiska
              hanteringen efter ikraftträdandet. I slutändan kan det komma att
              drabba enskilda personer och störa enskilda personers ekonomi
              och försörjning.
            </seg>
            <seg n="5fcbc17f">
              Förslaget från högerregeringen om dyrare och sämre arbetslöshetsförsäkring
              slår stenhårt mot de arbetslösa, både genom att krossa deras ekonomi
              och genom att skuldbelägga den enskilde för ett problem som alla
              i samhället delar ansvaret för.
            </seg>
            <seg n="2ddfc8f0">
              Förslaget är löntagarfientligt, det råder det ingen tvekan om.
              Genom sänkt a-kassa utsätts lönerna för en press nedåt. De som
              arbetar ställs mot de arbetslösa för att genom konkurrens pressa
              ned lönenivån. Det gäller särskilt de som redan tjänar lite. Löntagarnas
              rätt till skattereduktion för a-kasse- och fackföreningsavgifter
              tas bort, men arbetsgivarna kan fortfarande dra av sina kostnader.
            </seg>
            <seg n="51a674db">
              Förslaget är kvinnofientligt. På punkt efter punkt är det utformat
              så att det slår extra hårt mot kvinnor.
            </seg>
            <seg n="ef2423e8">
              Kulturarbetarna är en av många grupper på den svenska arbetsmarknaden
              som drabbas hårt. Trots det vägrade högermajoriteten i kulturutskottet
              att yttra sig om förslaget.
            </seg>
            <seg n="37fb68c3">
              Genom förhöjda finansieringsavgifter skapar förslaget en helt
              orimlig och snedvriden konkurrens mellan olika a-kassor inom samma
              avtalsområde. Det blir olika pris för samma försäkring.
            </seg>
            <seg n="c7a9504a">
              Kostnaderna för kommunerna kommer att öka när de arbetslösa inte
              längre kan försörja sig på sin a-kassa.
            </seg>
            <seg n="3e33b31c">
              Herr talman! Förslaget är orättfärdigt, oklokt och orimligt.
              Det är orättfärdigt genom att det skapar ökade klyftor och fattigdom.
              Det är oklokt för att det skadar svensk ekonomi. Det är orimligt
              eftersom de som ska genomföra det, det vill säga a-kassorna och
              Försäkringskassan, upprepade gånger har förklarat att så som förslaget
              är berett och utformat går det inte att genomföra på ett tillförlitligt
              och rättssäkert sätt.
            </seg>
          </u>
          <note n="e08c2174">
            Herr talman! Jag yrkar därför i första hand på att förslaget
            återförvisas till utskottet för fortsatt beredning. I andra hand
            yrkar jag bifall till reservation 1.
          </note>
          <u who="patrik_bjorck_b56219" xml:id="i-3bb6cffeef0cfc9d-0" n="a0a2e06a" prev="i-293f7ade64db9316-0">
            <seg n="9db2c7b3">
              (Applåder)
            </seg>
          </u>
          <note n="0fa7674c">
            I detta anförande instämde Ann-Christin Ahlberg, Luciano Astudillo,
            Catharina Bråkenhielm, Agneta Gille, Lars U Granberg, Monica Green,
            Hans Hoff, Inger Jarl Beck, Ann-Kristine Johansson, Jan-Olof Larsson,
            Lars Mejern Larsson, Lars Lilja, Sylvia Lindgren, Jennie Nilsson,
            Nikos Papadopoulos, Marina Pettersson, Kristina Zakrisson, Christina
            Zedell, Maria Öberg och Sven-Erik Österberg (alla s).
          </note>
          <note type="speaker" n="9bb056e0">
            Anf. 3 JOSEFIN BRINK (v):
          </note>
          <u who="josefin_brink_cd11aa" xml:id="i-30473c46c2f7a62a-0" n="4322855e">
            <seg n="9aabf6fe">
              Herr talman! Jag vill inleda med att instämma i den kritik av
              beredningen av a-kasseärendet som Patrik Björck framförde nyss.
              Det är minst sagt anmärkningsvärt att en så stor reform med så
              stora konsekvenser för både enskilda och hela samhällsekonomin
              hanterats på ett så nonchalant sätt av regeringen. Vänsterpartiet
              har redan lämnat in en anmälan till konstitutionsutskottet om
              den undermåliga beredningen. Jag vill härmed också yrka bifall
              till kravet på återförvisning av ärendet till utskottet.
            </seg>
            <seg n="b671e0aa">
              Herr talman! Kanske känner en del av de borgerliga ledamöterna
              en smula skamsenhet över den hafsiga hanteringen av ärendet. Frågan
              är om det också finns några som känner en viss tvekan inför själva
              innehållet i förslaget.
            </seg>
            <seg n="172e6679">
              Vid den kommande omröstningen om förslaget räcker det med att
              åtta ledamöter från de borgerliga partierna lägger ned sina röster
              för att förslaget ska falla. Det är värt att besinna den möjligheten
              när vi ska trycka på voteringsknapparna, för som LO:s ordförande
              Wanja Lundby-Wedin sade vid den stora a-kassemanifestationen den
              14 december är det ju de enskilda riksdagsledamöterna som i sin
              vardag, när de ska gå och handla på Ica eller hämta sina barn
              på dagis, kommer att få möta vreden och frustrationen över de
              orättvisor som förslaget kommer att skapa.
            </seg>
            <seg n="f9a2eca4">
              Kanske kommer några av de borgerliga ledamöterna i den här kammaren
              från orter som drabbats av stora nedläggningar, där ett Electrolux,
              ett Autoliv eller ett Duni har försvunnit och hundra- eller tusentals
              arbetstillfällen med dem.
            </seg>
            <seg n="86e9ddda">
              Kanske känner några av de borgerliga ledamöterna någon av alla
              dem som efter ett långt arbetsliv plötsligt anses oattraktiva
              på arbetsmarknaden. De kämpar sig igenom komvux, datakurser och
              praktikplatser men lyckas trots alla sina ansträngningar inte
              hitta ett jobb. De har dragits in i den onda cirkel av minskad
              attraktionskraft på arbetsmarknaden som ofta drabbar den som förlorat
              jobbet och som accelererar ju längre arbetslösheten varar.
            </seg>
            <seg n="a5be3c54">
              Om några av de borgerliga ledamöterna tar en minut och reflekterar
              över detta scenario som är ett av många i arbetslöshetens Sverige
              kanske det blir lite svårare att med en enda knapptryckning reducera
              arbetslösa människors vardag till abstrakta resonemang om incitament
              och marginaleffekter.
            </seg>
            <seg n="6c1ac51f">
              Herr talman! Det lönar sig redan i dag betydligt bättre att arbeta
              än att vara arbetslös. Att påstå något annat är retoriskt trams.
              Ännu viktigare och helt grundläggande och ett faktum som helt
              har kommit bort i Regeringskansliets ekvationer är att människor
              faktiskt inte sitter hemma och kalkylerar med ekonomiska för-
              och nackdelar med att arbeta. Att arbeta är inte bara ett sätt
              bland många att skaffa pengar. Att arbeta är också en social aktivitet
              som ger människor sammanhang och gemenskap, oberoende och i bästa
              fall stolthet.
            </seg>
            <seg n="b10cfd32">
              Människor vill faktiskt arbeta, men inte med vilket skitjobb
              som helst och inte till vilka villkor som helst. Det är därför
              som kravet på full sysselsättning alltid har gått hand i hand
              med kraven på goda arbetsvillkor och rimliga löner genom arbetarrörelsens
              historia.
            </seg>
            <seg n="4d3b20b3">
              Att på det sätt som regeringen gör ifrågasätta människors vilja
              att arbeta är både okunnigt och oförskämt. I en situation där
              tio personer söker samma jobb kommer nio att få nej oavsett hur
              mycket de har ansträngt sig och alldeles oavsett om hotet om kraftigt
              försämrade levnadsvillkor hänger över dem.
            </seg>
            <seg n="48841d2e">
              Arbetslöshet, herr talman, är först som sist en fråga om brist
              på arbetstillfällen. Den fråga man måste ställa är om flera arbetstillfällen
              kan skapas genom sänkta ersättningsnivåer, högre avgifter och
              hårdare kvalificeringskrav i a-kassan. Det är det övergripande
              syftet med reformen som ska kompensera för alla försämringarna,
              enligt regeringen.
            </seg>
            <seg n="48d76708">
              Om detta har det debatterats och resonerats mellan ministrar
              och ledamöter i denna kammare. Även för den som har följt debatterna
              flitigt är det nog fortfarande ganska dunkelt hur regeringen menar
              att sambandet ser ut mellan försämrad a-kassa och flera jobb.
              Det sägs helt enkelt väldigt sällan rent ut.
            </seg>
            <seg n="77f5599c">
              Tack och lov att det finns rakryggade och hederliga ledamöter
              som Folkpartiets Carl B Hamilton. Under en debatt här i kammaren
              den 4 december talade han faktiskt ur skägget om hur det borgerliga
              resonemanget ser ut. Jag citerar: Arbetslösa är beredda att ta
              en något lägre lön än annars, och kollektivavtalsnivåerna påverkas
              sannolikt också.
            </seg>
            <seg n="e2ab3b78">
              Se där! Lägre löner är alltså nyckelordet. Jag förstår att det
              är jättepinsamt för regeringen att rakt ut säga att vad man är
              ute efter är att sänka folks löner, men det är faktiskt precis
              det som är hela poängen.
            </seg>
            <seg n="2e0764bb">
              Nivån på ersättningen från a-kassan utgör ju golvet för de lägsta
              lönerna på arbetsmarknaden. För att ha rätt till ersättning från
              a-kassan måste man vara beredd att ta ett jobb som ger en lön
              som motsvarar 90 % av ersättningen. Redan i dag måste alltså den
              som är arbetslös vara beredd att sänka sin lön. Sänker man ersättningsnivån
              ytterligare till så lite som 65 % sjunker ju också den lön som
              man som arbetslös måste acceptera om man inte vill bli utsparkad
              ur försäkringen.
            </seg>
            <seg n="d0c12fcf">
              För att få ytterligare snurr på den här lönespiralen nedåt skär
              regeringen samtidigt ned kraftigt på de arbetsmarknadspolitiska
              programmen. Det kommer att innebära tiotusentals flera öppet arbetslösa
              som ska konkurrera om de lediga jobben i en desperat kamp för
              att slippa hinnas i fatt av nedtrappningen av ersättningen.
            </seg>
            <seg n="a2930e8f">
              I en så uppskruvad konkurrenssituation kommer det att bli mycket
              svårt för de fackliga organisationerna att hålla lönerna uppe.
              Människor kommer, precis som Carl B Hamilton sade, att vara beredda
              att jobba för betydligt lägre löner eftersom det helt enkelt inte
              kommer att gå att klara sig på ersättningen från a-kassan. Det
              är just tanken.
            </seg>
            <seg n="6549d809">
              Den ekonomiska teori som ligger bakom regeringens försämringar
              i a-kassan går nämligen ut på att arbetslöshet egentligen bara
              är en fråga om hur högt priset på arbete är. Sänker man lönerna
              blir det flera jobb.
            </seg>
            <seg n="f4a4b420">
              Så fungerar det ju inte i verkligheten. Arbete är ju inte vilken
              vara som helst där efterfrågan på ett enkelt sätt styrs av priset.
              Vore det så enkelt skulle ju det land som har de lägsta lönerna
              också ha den lägsta arbetslösheten, men så ligger det faktiskt
              inte till.
            </seg>
            <seg n="dc02fff5">
              Arbetslöshetsnivån påverkas av en mängd sammansatta faktorer.
              Många av dem kan vi fatta beslut om i den här riksdagen. Vi kan
              välja att prioritera full sysselsättning framför inflationsbekämpning.
              Vi kan välja att investera offentliga överskott och produktionsvinster
              i flera jobb i den gemensamma välfärdssektorn. Vi kan välja att
              bedriva en aktiv regionalpolitik och en aktiv arbetsmarknadspolitik
              som underlättar omställning på arbetsmarknaden och håller undan
              låglönekonkurrens. Men en sådan politik där jobb och välfärd,
              konkurrenskraft och rättvis ekonomisk fördelning går hand i hand
              väljer regeringen och allianspartierna bort därför att man har
              andra mål med sin politik. Det målet är att inrätta en helt ny
              arbetsmarknad här i Sverige där vi ska ta upp kampen om marknadsandelar
              med länder som präglas av usla löner och arbetsvillkor, svaga
              fackförbund och stora klasskillnader. Det kan låta drastiskt,
              men det är om just detta som kampen står.
            </seg>
            <seg n="7a8c2dfa">
              När regeringen försöker tona ned betydelsen av sin historiska
              omläggning av a-kassan och arbetsmarknadspolitiken och reducerar
              frågan till att handla om procentsatser osynliggör man inte bara
              enskilda människor, man försöker också medvetet dölja sina mer
              långsiktiga motiv.
            </seg>
            <seg n="708838d2">
              Självklart är det inte för några procentsatser som hela den svenska
              fackföreningsrörelsen enhälligt avvisar förslagen om försämringar
              av a-kassan. Det är ju för att den svenska fackföreningsrörelsen
              har insett att a-kassefrågan är ett av många slag som kommer att
              stå i kampen om framtidens arbetsmarknad. Det är inte bara lönerna
              utan också de anställdas trygghet, fackets förhandlingsstyrka
              och i förlängningen hela den svenska modellen som ligger i vågskålen.
            </seg>
            <seg n="3662f029">
              Risken finns att den enorma avgiftshöjningen som dessutom kombineras
              med slopad avdragsrätt för medlemskap i a-kassa och fackförbund
              driver människor med små marginaler att lämna antingen a-kassan
              eller facket. Eftersom a-kassan även i framtiden kommer att ge
              ett visst skydd vid arbetslöshet är det troligast att det i så
              fall är fackmedlemskapet som ryker. Färre medlemmar ger naturligtvis
              facket försämrad kraft att upprätthålla kollektivavtalen och se
              till att nya avtal tecknas.
            </seg>
            <seg n="c0530aee">
              Om villkoren blir sämre, avtalen mindre heltäckande och de fackligt
              förtroendevalda färre på arbetsplatserna är risken naturligtvis
              stor att färre i framtiden väljer att ansluta sig till facket.
              Då vittrar den svenska modellen sakta men säkert ned.
            </seg>
            <seg n="90be1c53">
              Den här utvecklingen är givetvis inte ödesbestämd. Den fackliga
              rörelsen mobiliserar nu för fullt för att hålla medlemstalet uppe.
              Det blir självklart svårt att övertyga alla dem som har mycket
              små marginaler, det vill säga just dem som är i allra störst behov
              av fackets förmåga, att säkra löner och arbetsvillkor.
            </seg>
            <seg n="e03f0c7b">
              Om alliansen inte har som mål att försvaga facken och kollektivavtalen,
              vilket man så gärna och ofta påstår, måste man fråga sig varför
              man genomför de här förändringarna trots fackföreningsrörelsens
              högljudda protester och varningsrop.
            </seg>
            <seg n="0832b69d">
              Herr talman! Jag inledde med att vädja till de borgerliga ledamöternas
              samveten. Det är möjligt att jag har gjort en kullerbytta genom
              att därefter gå in på de mer långsiktiga konsekvenser som jag
              anar bakom regeringens förslag. Det kanske låter lockande med
              både lägre löner och svagare fackförbund för en hel del av de
              borgerliga ledamöterna.
            </seg>
            <seg n="f99f6246">
              Låt mig därför avslutningsvis återvända till de mer omedelbara
              konsekvenserna av regeringens förslag.
            </seg>
            <seg n="b17912cf">
              En av de mest grundläggande orättvisorna i samhället är den att
              kvinnor systematiskt diskrimineras på arbetsmarknaden. Vid sidan
              av undervärderingen av kvinnors arbete, det vill säga lönerna,
              är arbetstiderna och anställningsvillkoren de mest uppenbara och
              utbredda av dessa orättvisor. Av landets minst 250 000 deltidsarbetslösa
              är över 70 % kvinnor. Kvinnor, och i synnerhet unga kvinnor i
              LO-yrken, är dessutom överrepresenterade bland dem med tillfälliga
              anställningar.
            </seg>
            <seg n="83244de7">
              Allra mest överrepresenterade är kvinnorna i gruppen med behovsanställning,
              den allra mest otrygga och oförutsägbara anställningsformen av
              alla. Denna stora grupp, som alltså till större delen är kvinnor
              med redan låga löner, kommer att drabbas oproportionerligt hårt
              av försämringarna i a-kassan. Eftersom de inte kommer att betraktas
              som arbetslösa i lagens mening kommer de att tvingas betala hela
              den höjda avgiften. Procentuellt sett får de en höjning som är
              betydligt högre än alla andras. Den dag som deltidsjobbet eller
              den tillfälliga anställningen tar slut är det inte ens säkert
              att de får ut några pengar från denna kraftigt fördyrade försäkring.
            </seg>
            <seg n="ae35d542">
              Eftersom arbetsvillkoret skärps från 70 till 80 timmars arbete
              i månaden kan en enda sjukdag göra att rätten till ersättning
              helt brinner inne. För dem som har ett heltidsmått som ligger
              under 40 timmar i veckan och det är inte så få innebär en tjänst
              på 50 % eller mindre automatiskt att man inte klarar arbetsvillkoret.
              Man kommer alltså att få betala mer för en försäkring som inte
              bara är sämre utan som över huvud taget inte finns där.
            </seg>
            <seg n="65315514">
              De som redan har de minsta ekonomiska marginalerna och den mest
              otrygga positionen på arbetsmarknaden ska alltså ges ytterligare
              en snyting genom regeringens försämringar av a-kassan. Det är
              en politik som borde väcka skam även i de borgerliga leden. Jag
              hoppas, herr talman, att det finns några borgerliga ledamöter
              som inte är beredda att dela ut den här snytingen till tjejen
              i snabbköpskassan därhemma, till morsans kvällssköterska, till
              servitrisen på stamkrogen eller till städerskan i det egna tjänsterummet.
            </seg>
            <seg n="ac4b8409">
              Skulle det ändå bli så att detta djupt orättfärdiga förslag röstas
              igenom ska varenda ledamot som har röstat för det veta att mobiliseringen
              mot den här orättvisa politiken bara har börjat. Jag tror inte
              att regeringen anar hur förbannade folk kommer att bli, men jag
              lovar att den kommer att märka det.
            </seg>
          </u>
          <note n="69b4b7a6">
            Jag vill härmed yrka bifall till reservation 1 om avslag på regeringens
            proposition om förändringar i arbetslöshetsförsäkringen.
          </note>
          <note n="6c4bc8e0">
            I detta anförande instämde Marianne Berg, Torbjörn Björlund,
            Rossana Dinamarca, Marie Engström, Egon Frid, Siv Holma, Jacob
            Johnson, Kalle Larsson, Hans Linde, Eva Olofsson, Lena Olsson,
            Gunilla Wahlén, Pernilla Zethraeus och Alice Åström (alla v).
          </note>
          <note type="speaker" n="7f09d5e2">
            Anf. 4 ULF HOLM (mp):
          </note>
          <u who="ulf_holm_74ae2f" xml:id="i-de4f73de20e3d94c-0" n="2a0fd5ca">
            <seg n="5445986c">
              Herr talman! Jag ska inleda med att säga att jag för Miljöpartiet
              yrkar avslag på hela den proposition som är inlämnad av den nya
              regeringen. Däremot yrkar jag bifall till reservation 1.
            </seg>
            <seg n="44ac9099">
              Man kan väl sammanfatta hela det här förslaget med en mening:
              Hets mot arbetslösa. Det är egentligen det som det handlar om.
              Det intressanta är inte exakt hur den nya regeringen har kommit
              fram till de här siffrorna, därför att jag tror inte att de har
              tänkt på det. Det här är ett sätt att räkna bakåt.
            </seg>
            <seg n="7097d1c7">
              Sveriges nye arbetsmarknadsminister heter faktiskt Anders Borg.
              Det är finansministern som har bestämt att för att genomföra skattesänkningar
              för vissa grupper måste man spara på något. Och vem sparar man
              då på? Ja, man sparar på dem som vanligtvis har svårt att göra
              sin röst hörd i samhället, svaga grupper.
            </seg>
            <seg n="c3e6605f">
              Det är precis det man gör med detta förslag. För att få igenom
              skattesänkningar för dem som redan har jobb, har höga inkomster
              och bor på ställen med villor måste man naturligtvis sänka bidragen
              och ersättningarna i vissa andra kategorier. Det är de arbetslösa
              som drabbas än en gång.
            </seg>
            <seg n="b3fd8e1c">
              Regeringen säger att det ska löna sig att arbeta. Men då måste
              man först konstatera att det inte lönar sig att vara arbetslös.
            </seg>
            <seg n="8b73f8e9">
              Vem tar ett jobb på heltid och tjänar 23 000 och sedan sitter
              och kalkylerar: Ja, men jag tjänar ungefär lika mycket om jag
              är arbetslös. Man gör inte det. Man får en sänkt inkomst om man
              är arbetslös. Det är ingen som frivilligt väljer att bara sitta
              hemma. Det är inte så. Arbetslivet betyder så väldigt mycket för
              människor. Människor är i grunden kreativa och vill göra någonting,
              vill skapa någonting. Sedan kanske inte alla har drömyrket, och
              det var just därför som vi i Miljöpartiet kom på det här med friåret,
              att man ska ha en chans att pröva någonting annat under en tid
              för att se om det kan vara roligare. Därmed får vi en ökad förändringsbenägenhet
              på arbetsmarknaden.
            </seg>
            <seg n="b2db59d5">
              Det är ingen som frivilligt väljer att vara arbetslös. Det är
              tyvärr någonting som man blir i vissa situationer. Det är inte
              heller en särskild kategori, utan vem som helst av oss kan bli
              arbetslös. I vårt fall handlar det om att vi inte blir omvalda
              till nästa mandatperiod. Det är förmodligen ganska många som inte
              kommer att bli det med det här förslaget, på den borgerliga sidan,
              därför att jag tror inte att människor kommer att glömma detta
              förslag.
            </seg>
            <seg n="320105aa">
              De som tjänar på förslaget är vi här inne, som har en hög inkomst.
              Vi får 1 196 kr mindre per månad i skatt nästa år på den statliga
              sidan. Det kommer vi att tjäna jättemycket på. Frågan är: Kommer
              vi att jobba mer? Jag tror inte det. Vi har vårt på det torra.
              Men de som har en låg inkomst och kanske blir arbetslösa får ingenting.
              De får bara sänkt ersättning. Utanförskapet för denna grupp av
              människor blir ännu större, därför att samhället slår hårdare
              mot dem igen och igen.
            </seg>
            <seg n="1f0fdba0">
              Är det ett sådant samhälle vi vill skapa? Nej, jag tror inte
              det. Vi vill ha ett samhälle med solidaritet, där vi tar hand
              om varandra och där vi har ett skyddsnät från samhället i olika
              situationer i livet. En sådan situation är när man blir arbetslös,
              och därför har vi en a-kassa och en försäkring. Men nu vill den
              nya regeringen tjäna in 10 miljarder, och det tar man på detta.
            </seg>
            <seg n="897d1c89">
              Det är en smäll på käften, herr talman, mot den svenska modellen.
              Den svenska modellen bygger till exempel på att vi har starka
              parter på arbetsmarknaden som fastställer löner i kollektivavtalen,
              som har ordning och reda så att vi politiker inte lägger oss i
              det alltför mycket utan att det är de som berörs av förslagen
              som i första hand gör upp om detta.
            </seg>
            <seg n="9e39c250">
              Detta är en attack mot den svenska modellen. Det är en attack
              mot en av parterna i den svenska modellen, nämligen fackföreningsrörelsen,
              som nu riskerar att förlora väldigt mycket inflytande. Det är
              mycket möjligt att det är meningen från högern, Moderaterna, som
              styr i den nya regeringen.
            </seg>
            <seg n="c852c762">
              Vi är väldigt många som är mycket oroade över detta. Vi är väldigt
              många som är engagerade i Fairtrade, det vill säga att vi ska
              köpa produkter från länder där man respekterar de mänskliga rättigheterna.
              Kraven på fattigas rättigheter är en grundbult i Fairtradearbetet.
            </seg>
            <seg n="e1a8e792">
              Men nu är inte bara kampen för fackliga rättigheter i andra länder
              någonting som vi måste börja bekymra oss för. Vi har också kampen
              i Sverige, därför att den fackliga rörelsen kommer med detta förslag
              att bli svagare. Jag tror att det blir så, och det är säkert meningen.
              Men det handlar om människor. Vi står här och pratar om att det
              är 10 miljarder som kommer att tas bort, att det blir 65 % ersättning
              och så vidare. Det är ju människor vi pratar om!
            </seg>
            <seg n="6eeb2f99">
              Framför allt kommer vissa grupper av människor att drabbas hårdare
              än andra av det här förslaget. Främst är det kvinnor som drabbas,
              eftersom de oftare är hänvisade till deltidsarbete, tillfälliga
              anställningar och låga löner.
            </seg>
            <seg n="bea96654">
              Man kan säga att det är något strukturellt fel på den svenska
              arbetsmarknaden där kvinnor är överrepresenterade i de här grupperna.
              Ja, vi håller med om det! Och därför lade vi i våras när Socialdemokraterna,
              Vänstern och Miljöpartiet var i majoritet fram förslag för att
              rätta till detta. Det handlade om rätten till heltid och arbetet
              för jämställda löner.
            </seg>
            <seg n="f44d0ba7">
              Men alla de förslagen är nu borttagna. Nu attackerar man bara
              genom att sänka a-kassan och ta bort alla andra förslag. För i
              budgetpropositionen finns inga andra förslag om att komma till
              rätta med de strukturella problemen på den svenska arbetsmarknaden
              där framför allt kvinnor har en utsatt position.
            </seg>
            <seg n="a9dc62df">
              Det finns inga förslag från regeringen! Detta blir verkligen
              ett dubbelslag mot kvinnorna. Dels gör regeringen inte någonting
              för att komma till rätta med de strukturella problemen, dels sänker
              man a-kassan. Det kommer framför allt att drabba kvinnor, på grund
              av de skärpta reglerna gällande arbetsvillkoret, på grund av att
              kvinnor i stor utsträckning har deltidsanställningar och så vidare.
            </seg>
            <seg n="f87238b3">
              Den andra gruppen som drabbas är studenterna. Det livslånga lärandet
              får vi ofta höra statsministern prata om, och om hur viktigt det
              är att vi utbildar oss för att kunna möta den nya arbetsmarknaden
              och den globala utvecklingen. Vi måste konkurrera med kunskap
              i Sverige.
            </seg>
            <seg n="f50238c7">
              Men vad gör man då? Jo, man tar bort studerandevillkoret. Det
              har hittills varit en garanti för att man inte ska ställas på
              bar backe när man väl har pluggat klart. Man ska kunna ha en chans
              att få en ersättning om 320 kr per dag tills man har hittat ett
              jobb. 2005 fick 38 000 personer denna ersättning. Den möjligheten
              tas nu helt och hållet bort.
            </seg>
            <seg n="72cc9a06">
              Återigen vill jag säga: Ja, man kan ha en diskussion om att a-kassan
              kanske inte ska vara uppbyggd på det viset. Studerandevillkoret
              ska kanske inte finnas. Men då måste man se till att lägga fram
              ett förslag som kompenserar för detta i stället för att ställa
              studenterna på bar backe och säga: Good luck , vi bryr oss inte.
            </seg>
            <seg n="ed8e61fc">
              För det är precis vad den nya regeringen säger: Vi bryr oss inte.
              Vi måste få ihop till skattesänkningarna. Vi måste spara in de
              10 miljarderna.
            </seg>
            <seg n="29e5c90e">
              Det är ett svek mot de här grupperna. Och det är framför allt
              ett svek mot Sveriges kommuner, som nu förmodligen kommer att
              få ta på sig försörjningsbördan för dessa studenter. Det blir
              med andra ord socialbidrag som studenterna får försörja sig med.
              Vem betalar det?
            </seg>
            <seg n="66419467">
              Det är inte den nye finansministern Anders Borg som ansvarar
              för det. Det är landets alla kommuner som nu kommer att få bära
              bördan för att vi riksdagsledamöter ska få 1 196 kr i sänkt statlig
              skatt varje månad från och med den 1 januari.
            </seg>
            <seg n="2b228ed5">
              Det tycker vi från Miljöpartiets sida är fullständigt felaktigt.
              Vi tycker också att hanteringen av ärendet är osmakligt. Vi visste
              om att förändringarna skulle komma. Det sades i valrörelsen att
              ni ville göra förändringar av a-kassan.
            </seg>
            <seg n="a41070e6">
              Men förändringar som sker i det här landet brukar föregås av
              en lång remissrunda. Man brukar gå igenom och bereda ärendet,
              se på vilka förändringar som kan göras och vad som kan hända.
              Men det har man inte gjort nu, utan det har gått snabbt.
            </seg>
            <seg n="f48758f5">
              Arbetsmarknadsutskottet blev inkallat till ett extramöte för
              att man upptäckte att det fattades några kronor. Då fick man flytta
              fram det hela till den 5 mars för att det inte var praktiskt möjligt.
              Praktiskt möjligt! Om det är möjligt att genomföra en förändring
              i praktiken borde väl vara det första man kollar!
            </seg>
            <seg n="273a157a">
              Men det hoppade man över, för man hade så bråttom att få igenom
              skattesänkningen till den 1 januari. Det är osmakligt att det
              går till på det sättet.
            </seg>
            <seg n="8b0069ee">
              Jag hoppas därför att den nya regeringen lär sig en läxa. Jag
              hoppas också att väljarna inte ska glömma detta de närmaste åren.
              Många kommer att komma ihåg det väldigt tydligt eftersom de blir
              personligt drabbade. Vi är också många som står för det solidariska
              samhället och tycker att vi ska vara solidariska med våra medmänniskor
              som någon gång kan hamna i arbetslöshet. Vi kommer att komma ihåg
              detta till valet 2010 det lovar jag!
            </seg>
            <seg n="1d79571d">
              Med detta vill jag yrka bifall till reservation 1. Jag håller
              visserligen med om det som jag har skrivit i reservation 2 också,
              men för tids vinning yrkar jag inte bifall till den.
            </seg>
          </u>
          <note n="28bc1694" type="speaker">
            Anf. 5 TOMAS TOBÉ (m):
          </note>
          <u who="tomas_tobe_95934f" xml:id="i-03e0a4a09d7defb8-0" next="i-c5bcd23539c5059a-0" n="f46556ef">
            <seg n="9f2ae92f"/>
            <seg n="5533e8a3">
              Herr talman! Jag vill inledningsvis meddela att jag har noterat
              ett stort engagemang från oppositionen när det gäller propositionen
              En arbetslöshetsförsäkring för arbete. Det gläder mig. Det hade
              varit klädsamt om dessa partier hade haft ett lika stort engagemang
              för arbetsmarknadsfrågor när de satt vid makten. Då hade vi kanske
              inte haft ett Sverige där drygt en miljon svenskar i arbetsför
              ålder står utanför arbetsmarknaden. Då kanske Göran Perssons bord
              hade varit lite bättre dukat. Då kanske viktiga välfärdsverksamheter
              inte hade fått stå tillbaka under många år till förmån för höga
              kostnader i socialförsäkringssystemen.
            </seg>
            <seg n="40490780">
              När jag lyssnade till oppositionens företrädare här försökte
              jag räkna hur många gånger de talade om det svenska utanförskapet.
              Jag räknade till noll gånger. Det är rätt talande, tycker jag.
            </seg>
            <seg n="c818ff38">
              Herr talman! Yrkandet om återremiss är det överflödigt att ta
              en debatt om. Det är givetvis en rättighet som oppositionen har,
              men man kan ändå undra vad oppositionen tror sig uppnå. Man använder
              möjligheter som konstitutionen medger endast för att man inte
              gillar förslaget och vill obstruera. Det tycker jag är anmärkningsvärt.
              Men jag väljer i övrigt att avstå från att kommentera det. Däremot
              tänker jag kort återkomma till beredningen lite längre fram.
            </seg>
            <seg n="e9d1b3dd">
              Herr talman! Alliansregeringen lägger nu om politiken och genomför
              flera åtgärder för att minska arbetslösheten och öka sysselsättningen.
              Vi konstaterar att den hittillsvarande politiken haft en övertro
              på arbetsmarknadspolitiska åtgärder och en annan syn på hur utformningen
              av arbetslöshetsförsäkringen faktiskt påverkar arbetsmarknaden.
              Den politiken har nu prövats på både längden och tvären, men framför
              allt är den bortröstad.
            </seg>
            <seg n="9c43661e">
              Vi i alliansen menar att en väl utformad arbetslöshetsförsäkring
              som är generös vid kortvarig arbetslöshet bidrar till flexibilitet
              genom att människor vågar pröva nya arbeten. Men vi kan också
              konstatera att dagens regler innebär att samma nivå på ersättningen
              ges under för lång tid. Försäkringen fungerar då mer som ett allmänt
              försörjningsstöd än som ett ekonomiskt stöd under en omställningsfas,
              vilket underminerar försäkringen.
            </seg>
            <seg n="7544269d">
              I propositionen tas nu nödvändiga steg för att arbetslöshetsförsäkringen
              ska bli en tydligare omställningsförsäkring mellan arbeten. Förändringarna
              är väl kända, men jag vill ändå påminna om att de måste ses i
              sin helhet. Jobbavdrag och sänkt arbetslöshetsersättning stimulerar
              utbudet av arbetskraft, men det är när vi samtidigt gör det enklare
              och billigare att anställa som de nya arbetstillfällena skapas.
              För detta finner vi stöd både i forskning och i exempel från andra
              länder.
            </seg>
            <seg n="7a22d692">
              Herr talman! Något som också måste klargöras är att även efter
              de förändringar som aviseras i propositionen kommer den svenska
              arbetslöshetsförsäkringen att vara en av de mest generösa i hela
              världen. Det är först efter 200 ersättningsdagar som nedtrappningen
              inleds. Precis som arbetsmarknadsministern brukar säga vill vi
              inte att någon ska ha vare sig 80, 75 eller 65 % i ersättning
              utan man ska ha 100 % av en egen lön. Jag är medveten om att detta
              stör den bild som oppositionen försöker ge av majoritetens företrädare,
              där olika slutsatser om ersättningsnivåer kläs i målande beskrivningar
              som om det gällde skillnaden mellan himmelrike och helvete.
            </seg>
            <seg n="361c3f55">
              Det är faktiskt både onyanserat och upprörande.
            </seg>
            <seg n="f1dc24be">
              Det skulle vara intressant om Patrik Björck från Socialdemokraterna
              kunde utveckla hur han ser på det faktum att vi med detta förslag
              nu går ned till nivåer som är i linje med det som gällde 1997
              och 1998. Anser Björck rent av, herr talman, att Göran Persson
              då sparkade på de arbetslösa? Eller kanske Josefin Brink från
              Vänsterpartiet kan utveckla om det skapades en låglönemarknad
              i Sverige under denna period, med tanke på hennes empiriska analysförmåga
              i övrigt när det gäller vad konsekvensen av propositionen kommer
              att bli?
            </seg>
            <seg n="e6c3609e">
              Herr talman! Det är även felaktigt och cyniskt att ge en bild
              av att oppositionen vill ge en livslångrätt till en ersättningsnivå
              om 80 %. Säg det till de över 500 000 svenskar som ni har skickat
              ut i förtidspension medan ni har hållit i taktpinnen. Nej, jag
              talar inte om dem som har slitit ut sig i vården och har rätt
              till förtidspensionering. Jag talar om den grupp som på grund
              av att de inte fick en möjlighet till rehabilitering och inte
              hade några nya jobb att söka blev för dyra att gömma undan i arbetsmarknadspolitiska
              åtgärder och som ni valde att förtidspensionera. Den stora vinsten
              i detta för den tidigare majoriteten, herr talman, handlade om
              att gruppen inte behövde redovisas som arbetslösa, men framför
              allt kunde ersättningen sänkas från 80 till 64 %. Herr talman!
              Oppositionen ska inte komma och peka finger åt oss vad gäller
              ersättningsnivåer.
            </seg>
            <seg n="82e8e024">
              Den tidigare majoriteten har under tolv år befäst ett utanförskap
              som just nu klyver Sverige. Jag ser det på nära håll. Min egen
              valkrets Gävleborg brukar i hård konkurrens med Norrbotten toppa
              listan över arbetslöshet. Där ser vi vad utanförskapet kostar
              samhället men framför allt de enskilda. Det är ungdomar som inte
              får sitt första jobb och tvingas bo kvar i sina föräldrahem i
              vuxen ålder. Det är invandrare som inte blir en del av samhället,
              eftersom vi inte ger chansen till ett eget arbete. Det är de i
              min föräldrageneration som blivit friställda från ett jobb som
              aldrig kommer tillbaka, hänvisade till åtgärder utan en rejäl
              chans till ett jobb, och så vidare. Med handen på hjärtat borde
              även oppositionen kunna erkänna att väldigt många i dag lever
              i utanförskap. Det är ett misslyckande som kräver kraftfulla reformer.
            </seg>
            <seg n="8a9f60a3">
              Herr talman! I valrörelsen träffade jag många som levde i det
              utanförskap som vi politiker ofta beskriver. Deras primära budskap
              till mig var inte att höja taket eller att höja ersättningsnivån
              i arbetslöshetsförsäkringen. Visst finns det säkerligen de som
              önskar det. Men det var inte det dominerande budskapet. Det som
              fastnade hos mig var en önskan om att få komma tillbaka, en egen
              ekonomi, en egen personlig utveckling och självförtroende. Att
              bryta det svenska utanförskapet är alliansregeringens löfte till
              svenska folket. Där kommer den att vara ivrigt understödd av majoriteten
              i utskottet.
            </seg>
            <seg n="cca15255">
              Föregående talare riktade som bekant en del kritik mot propositionen.
              Jag avser nu att försöka att gå igenom den punkt för punkt. Jag
              hinner nog inte med alla, men åtminstone det mest centrala.
            </seg>
            <seg n="d228272b">
              1. Dålig beredning. Nej, låt mig påminna om att detta var kärnfrågan
              i valet. Förslagets utformning har pågått i två och ett halvt
              års tid. I det arbetet har bland annat arbetsmarknadens parter
              deltagit. Givetvis är de som inte var nöjda före valet inte heller
              nöjda nu efter valet. Men det förvånar nog få. Visst innebär den
              nya regeringsformen att en nyvald regering måste hålla ett högt
              tempo och att allt kanske till och med inte hinner komma på plats.
              Men på arbetsmarknadspolitikens område stod vi rejält förberedda.
            </seg>
            <seg n="8a4bf840">
              I utskottets hantering av propositionen har vi agerat på ett
              korrekt sätt. Vi öppnade tidigt för att flera av dem som var kritiska
              till förslaget skulle komma till tals. Vi har dessutom lyssnat
              till kritiken och agerat utifrån informationen. Det gäller till
              exempel information från Arbetslöshetskassornas Samorganisation,
              SO. Där valde vi att skjuta fram ikraftträdandet av nedtrappningen
              av ersättningsnivåerna till den 5 mars för att underlätta kassornas
              arbete. En sådan lyhördhet är inte direkt något som den tidigare
              majoriteten gjorde sig känd för under den förra mandatperioden.
            </seg>
            <seg n="c3b7e0fd">
              2. Kommunernas kostnader ökar kraftigt. Nej, förändringarna i
              arbetslöshetsförsäkringen får en begränsad effekt på kommunernas
              kostnader för ekonomiskt bistånd. Att effekten blir begränsad
              beror på att nästan alla som får arbetslöshetsersättning kommer
              att få högre ersättning än vad som betalas ut i ekonomiskt bistånd
              även när ersättningsnivåerna sänks. Det bör även påtalas att prognoserna
              för kommunernas skatteintäkter år 2007 är 474 miljarder kronor.
              Det är en ökning med 19 miljarder jämfört med år 2006, vilket
              beror på att sysselsättningen väntas öka.
            </seg>
            <seg n="d8399193">
              3. Studenterna förlorar a-kassan. Ja, det är sant att det kommer
              att leda till att färre personer nybeviljas en arbetslöshetsersättning.
              Syftet är att göra arbetslöshetsersättningen till en tydligare
              omställningsförsäkring för att försäkra mot inkomstbortfall från
              ett arbete som en individ redan har. Den ska inte vara för studenter
              som inte har arbetat tidigare. Att studenter har mötts av en dålig
              arbetsmarknad ska inte mötas av arbetslöshetsförsäkringen utan
              av en bättre arbetsmarknad.
            </seg>
            <seg n="3519a745">
              Det kan även nämnas att studenter redan i dag har en karensperiod
              på över tre månader direkt efter studierna. Tänk om oppositionen
              i stället för att fokusera på att studenterna ska ha så lite som
              möjligt att göra med arbete i stället kunde medverka till att
              studenterna får bättre möjligheter att dryga ut de knappa resurserna
              under studietiden genom arbete. Då skulle vi komma någonvart i
              dessa frågor.
            </seg>
            <seg n="0bb8d2ac">
              4. Kvinnorna är de stora förlorarna. Nej, återigen är det viktigt
              att se helheten i politiken. Jobbavdraget riktar sig mest just
              till kvinnor eftersom tyngdpunkten ligger på låginkomsttagarna.
              För en kvinna som arbetar deltid tas nu de marginaleffekter som
              tidigare förelåg bort.
            </seg>
            <seg n="065ec654">
              Herr talman! Om oppositionen inte har förmåga att se helheten
              i förslagen borde den egentligen i konsekvensens namn tala om
              den diskriminering av män som inträffar med anledning av sänkningen
              av taken i arbetslöshetsersättningen. Nej, förslagen måste ses
              i sin helhet. Jag är övertygad om att kvinnorna blir de stora
              vinnarna under mandatperioden med mer pengar i plånboken tack
              vare jobbavdraget, bättre förutsättningar att gå från deltid till
              heltid och större möjligheter att också få ihop familjeliv med
              jobb.
            </seg>
            <seg n="17bbc53f">
              5. Kulturarbetare kan drabbas negativt. Ja, det kan bli fallet
              för enskilda kulturarbetare. Det kommer vi att följa noga. Men
              vi anser inte att arbetslöshetsförsäkringen ska vara det som löser
              problemet på arbetsmarknaden för kulturarbetare. Förändringen
              av arbetslöshetsförsäkringen berör ca 3,8 miljoner arbetstagare.
              I det sammanhanget är kulturarbetarna en mycket liten del av arbetstagarna.
              Lösningen på problemet ligger därmed inte i denna proposition.
              Men jag vet att kulturministern har frågan uppe på sin agenda.
            </seg>
            <seg n="848348eb">
              6. Det skapas en låglönemarknad. Nej, det stämmer inte. Historiskt
              har förändringar i arbetslöshetsförsäkringen i Sverige inte visat
              på några sådana utfall. De eventuella effekter som verkar i den
              riktningen tas tillbaka dels av sänkta arbetsgivaravgifter där
              vi får en lägre total lönekostnad, dels av jobbavdraget. Jag vill
              också understryka att den efterfrågan på arbetskraft som vi skapar
              snarare får motsatt effekt på lönebildningen.
            </seg>
            <seg n="9a524318">
              Jag vill avslutningsvis säga att jag har respekt för dem som
              känner en oro över sin situation och vad förändringarna i politiken
              kommer att innebära. Om ni lyssnar till oppositionen får ni en
              bild som jag anser vara både onyanserad och orättvis. Det är dagens
              situation med stort utanförskap som skapar otrygghet i samhället.
              Det ökar klyftorna och ger inte alla rätt att bygga sin framtid.
            </seg>
            <seg n="bdcdf0f8">
              Från alliansens sida är vi nu fast bestämda att återupprätta
              arbetslinjen. Sverige ska återigen bli ett land där de som vill
              och kan bidra genom eget arbete tillåtas göra det.
            </seg>
          </u>
          <note n="1581f52a">
            Herr talman! Jag yrkar bifall till utskottets förslag i betänkandet.
          </note>
          <u who="tomas_tobe_95934f" xml:id="i-c5bcd23539c5059a-0" n="f46556ef" prev="i-03e0a4a09d7defb8-0">
            <seg n="9db2c7b3">
              (Applåder)
            </seg>
          </u>
          <note n="3b6d7288">
            I detta anförande instämde Annicka Engblom, Walburga Habsburg
            Douglas och Göran Pettersson (alla m).
          </note>
          <note type="speaker" n="5bc1ce9a">
            Anf. 6 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-293f7ade64db9316-1" n="a0a2e06a" next="i-3bb6cffeef0cfc9d-1">
            <seg n="bfeecc19">
              Herr talman! Först gäller det Tomas Tobés demokratisyn. Tomas
              Tobé kallar det för att obstruera när vi begär att få förslaget
              återförvisat till utskottet. Jag tyckte att jag på ett ganska
              noggrant och utförligt sätt beskrev varför vi begär detta.
            </seg>
            <seg n="7fa71cac">
              Det handlar om den urusla och ansvarslösa beredningen av ärendet.
              Att ett antal personer och organisationer har fått uttrycka sin
              förtvivlan över förslaget, och att man sedan har lämnat det utan
              något som helst gehör, innebär inte att man på något sätt kan
              anse att det är klart.
            </seg>
            <seg n="a07e59f1">
              Det är därför vi anser att förslaget ska återförvisas. Det finns
              inget annat i detta.
            </seg>
            <seg n="710014b7">
              När det gäller kritiken av den hittillsvarande förda politiken
              blir det också lite lustigt, Tomas. Jag vet inte om du har noterat
              det, men faktum är att svensk ekonomi just nu går för högvarv.
              Vi anställer folk överallt i landet, och arbetslösheten minskar.
              Jag tror inte alls att det beror på den föreslagna sänkning av
              a-kassan som ni håller på med här.
            </seg>
            <seg n="fe2efe4c">
              Framför allt skulle jag vilja fråga dig: Anser du att det behövs
              bättre incitament för den som är arbetslös för att den arbetslöse
              ska söka arbete? Skulle du kunna utveckla det lite grann? Det
              är ändå det som på något sätt är själva cloun i hela er arbetsmarknadspolitik.
            </seg>
          </u>
          <note n="dfa79b3a">
            Anf. 7 TOMAS TOBÉ (m) replik:
          </note>
          <u who="patrik_bjorck_b56219" xml:id="i-3bb6cffeef0cfc9d-1" n="a0a2e06a" prev="i-293f7ade64db9316-1">
            <seg n="9806cd9c">
              Herr talman! Ni har givetvis möjligheten att återförvisa förslaget,
              och det har ni valt att göra här i dag. Jag vill bara påtala att
              jag tycker att vi inom utskottet har valt att till exempel lyssna
              på kritiken från Arbetslöshetskassornas Samorganisation, SO. Det
              har också visat sig att beredningen har fått en effekt.
            </seg>
            <seg n="fc4b8546">
              Jag tycker i övrigt att det här är förslag som var väl kända
              inte bara för politiker i den här församlingen utan även för hela
              svenska folket när man gick till valurnorna den 17 september.
              Därmed tycker jag att om ni vill återförvisa förslaget i dag så
              kan man ställa sig frågan: Vad är det ni vill uppnå med det? Tror
              ni att det kommer att förändra någonting i sak?
            </seg>
            <seg n="fe8f9b87">
              Svensk ekonomi går bra. Det stämmer, och det kan vi båda vara
              glada för. Problemet är att vi trots denna brinnande högkonjunktur
              inte får flera ut i arbete. Det är hela anledningen till att svenska
              folket har röstat fram den här regeringen. Vi måste nu säkerställa
              reformer som gör att vi bryter det svenska utanförskapet med en
              miljon svenskar som står utanför arbetsmarknaden.
            </seg>
            <seg n="3be2f0d8">
              Man undrade om jag tror att incitamentet påverkar arbetet. Jag
              tror att det i grunden är många i dag som över huvud taget inte
              har en möjlighet att söka några jobb. Cloun i vår politik handlar
              om att säkerställa att det blir enklare att anställa och att till
              exempel hjälpa dem som står långt ifrån arbetsmarknaden till ett
              arbete. Där är nystartsjobben ett otroligt bra exempel där vi
              kan se att personer som har stått långt från arbetsmarknaden under
              lång tid nu äntligen ges ett ordentligt förhandlingskort till
              en väg tillbaka in i arbete.
            </seg>
            <seg n="cd7dbd3f">
              Det är klart att arbetslöshetsförsäkringen kan påverka incitamentet,
              men det är inte huvuddelen i politiken. Det är en del av flera
              delar som kommer att bidra till att bryta det svenska utanförskapet.
            </seg>
          </u>
          <note type="speaker" n="ec43160f">
            Anf. 8 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-0" n="a0a2e06a">
            <seg n="6c5308cd">
              Herr talman! Om förslagen nu var så väl kända sedan två år tillbaka
              är det konstigt att för bara några dagar sedan kunde inte ens
              utskottets borgerliga ledamöter svara på frågor som ställdes om
              förslagen. När man ringer utifrån, från a-kassor och a-kassehandläggare,
              och ställer en massa frågor om hur detta kommer att slå och drabba
              så kan inte ledamöterna svara. De har ingen aning. När förslaget
              återförvisades för att det inte fungerade eftersom det fattades
              300 miljoner hade de ingen aning om det. De hade ingen aning om
              att det fanns en budgetpåverkan i detta. Utskottets egna ledamöter
              kände inte till sitt eget förslag, och så påstår man att det har
              varit väl känt i två år. Jag tycker att det är anmärkningsvärt.
            </seg>
            <seg n="673044cc">
              Jag återgår till cloun i detta. Jag försökte använda lite grann
              av den nysvenska som ni använder när ni pratar om att de arbetslösa
              behöver incitament. Men jag kan ställa om frågan på vanlig svenska:
              Anser Tomas Tobé att det stora problemet i svensk politik i dag
              är att det finns ett antal lata arbetslösa människor som ligger
              på soffan och inte söker alla de arbeten som finns och att om
              man bara låter det svida lite mer i skinnet på dem så kommer de
              att söka jobb? Anser Tomas Tobé att det är det problemet som är
              det viktigaste att lösa? Det är faktiskt det som står i alla era
              texter och handlingar. Det ser man när man läser era propositioner
              och betänkanden. Där står svart på vitt att de arbetslösa är lata
              och att vi behöver pigga upp dem genom att sänka ersättningen.
              Då kommer de att söka jobb. Är det din uppfattning?
            </seg>
          </u>
          <note n="abd67087" type="speaker">
            Anf. 9 TOMAS TOBÉ (m) replik:
          </note>
          <u who="tomas_tobe_95934f" xml:id="i-03e0a4a09d7defb8-1" n="f46556ef">
            <seg n="9f2ae92f"/>
            <seg n="c727e9e9">
              Herr talman! Jag beklagar att Patrik Björck upplever det som
              att majoritetens ledamöter inte kan svara tillräckligt bra på
              frågor om arbetslöshetsförsäkringen. Det kanske snarare beror
              på att han inte gillar de svar som vi ger. Om man ska vara seriös
              får man naturligtvis säga att det är en enorm detaljrikedom i
              förslaget. Det har varit en stor utmaning för alla i utskottet
              att sätta sig in i exakt alla detaljer.
            </seg>
            <seg n="7a99d86c">
              Anser vi att arbetslösa i dag är lata? Nej, absolut inte men
              vi tycker att de är hänvisade till en situation där de inte har
              tillräckligt många jobb att söka. De har mötts av en arbetsförmedling
              som inte har gett dem jobb i tillräckligt hög utsträckning. Anser
              jag att arbetslöshetsförsäkringen kan påverka? Jag tror absolut
              att utformningen med en nedtrappning kan påverka och öka incitamenten
              för att söka ett arbete.
            </seg>
            <seg n="435503b4">
              Men i grunden handlar hela vår politik om att titta på alla de
              olika delar som bidrar till att reformerna kommer att bryta det
              svenska utanförskapet, och det är också det vi gör nu.
            </seg>
          </u>
          <note type="speaker" n="2d2d2f13">
            Anf. 10 ULF HOLM (mp) replik:
          </note>
          <u who="ulf_holm_74ae2f" xml:id="i-de4f73de20e3d94c-1" n="2a0fd5ca" next="i-c5bcd23539c5059a-1">
            <seg n="3f5088b4">
              Herr talman! Tomas Tobé sade: Nej, människor är inte lata problemet
              är i stället till exempel att de inte får jobb när de går till
              arbetsförmedlingen.
            </seg>
            <seg n="ff582b5e">
              Det är helt riktigt. Men är det då verkligen a-kassan du vill
              förändra? Vore det inte bättre att se till att vi får flera olika
              aktörer som matchar arbeten, att bemanningsföretag och sociala
              arbetskooperativ får större möjligheter att förmedla jobb? Detta
              behandlas i nästa ärende, och där har regeringen inte ett enda
              förslag.
            </seg>
            <seg n="f82174e7">
              Det är just det som är problemet. Du säger att regeringen fick
              majoritet för att man ville skapa jobb. Det kan jag delvis hålla
              med om. Man fick i alla fall inte majoritet för att man ville
              försämra a-kassan. Problemet är återigen på vilka sätt man skapar
              jobb. Det enda förslag som regeringen har lagt fram är att man
              tar bort stimulansen för enmansföretagare, det 5-procentiga avdrag
              som fanns för att stimulera småföretagare att skapa jobb.
            </seg>
            <seg n="1930da5e">
              Vilka andra förslag har regeringen på hur man ska stimulera nyskapandet
              av jobb? Det finns inga sådana förslag. Det enda förslaget är
              att sänka skatterna för höginkomsttagare och dra ned a-kassan
              för dem som är arbetslösa.
            </seg>
            <seg n="5d25f744">
              Tomas Tobé sade också angående jämställdheten att vi måste skapa
              bättre förutsättningar att gå från deltid till heltid; det är
              en viktig fråga för kvinnor. Vilket förslag är detta? Moderaterna
              var helt emot det förslag som vi s, v och mp lade fram i våras
              om att skapa rätten att gå från deltid till heltid. Det gjorde
              ni tummen ned för. Har ni ändrat er nu?
            </seg>
            <seg n="5f9304fc">
              Men framför allt: Var finns förslagen? Det finns inga förslag
              från regeringen.
            </seg>
          </u>
          <note n="a3ead9d0">
            Anf. 11 TOMAS TOBÉ (m) replik:
          </note>
          <u who="ulf_holm_74ae2f" xml:id="i-c5bcd23539c5059a-1" n="2a0fd5ca" prev="i-de4f73de20e3d94c-1">
            <seg n="99f67b62">
              Herr talman! Jag kan börja med det sista. Problemet med det förslag
              som ni lade fram om rätten till heltid är att det inte blir någon
              rätt till heltid det blir en rätt till nolltid. Det blir konsekvensen
              av förslaget.
            </seg>
            <seg n="e52674fb">
              Det vi gör i vårt förslag är att minska de marginaleffekter som
              i dag föreligger när man ska gå från deltid till heltid. Det gäller
              framför allt jobbskatteavdraget, som främst riktar sig till låg-
              och medelinkomsttagare. Vi gör det mer lönsamt att arbeta. Det
              är ett ben av den politik som vi nu lägger fram, det vill säga:
            </seg>
            <seg n="11c7b3de">
              Det är helheten i vår politik.
            </seg>
          </u>
          <note type="speaker" n="0ee6d9d3">
            Anf. 12 ULF HOLM (mp) replik:
          </note>
          <u who="ulf_holm_74ae2f" xml:id="i-de4f73de20e3d94c-2" n="2a0fd5ca" next="i-c5bcd23539c5059a-2">
            <seg n="36431ace">
              Herr talman! På vilka sätt gör ni det billigare att anställa,
              Tomas Tobé? Det stöd till småföretagarna genom stimulans på arbetsgivaravgifterna
              som s, v och mp drev fram när vi hade majoritet har ni tagit bort.
              De har ingen stimulans längre. Den enda stimulansen nu är att
              ni gör livet ännu hårdare för dem som är arbetslösa.
            </seg>
            <seg n="c345fd85">
              Du sade inledningsvis att utanförskapet måste brytas. Jag håller
              med dig fullständigt. Det är ingen som vill vara i utanförskap.
              Men problemet med att slå på dem som redan är arbetslösa, genom
              att ge dem lägre ersättningar och ändra arbetsvillkoren, är att
              det ger större osäkerhet på arbetsmarknaden, flera som är otrygga
              och ännu större utanförskap för dem som hamnar i utanförskapet.
              Ni gör livet djävligare för dem som redan har det jäkligt.
            </seg>
            <seg n="cc149514">
              Det är det som är grundproblemet med förslaget. Det har inte
              någon solidarisk klang alls.
            </seg>
            <seg n="c4be150d">
              Slutligen: Det finns fortfarande inga förslag på hur man skapar
              arbeten.
            </seg>
          </u>
          <note n="dbeb4951">
            Anf. 13 TOMAS TOBÉ (m) replik:
          </note>
          <u who="ulf_holm_74ae2f" xml:id="i-c5bcd23539c5059a-2" n="2a0fd5ca" prev="i-de4f73de20e3d94c-2">
            <seg n="97e8395e">
              Herr talman! Jag tror att det är viktigt att komma ihåg bakgrunden
              till alla de reformer som den här regeringen lägger fram. Det
              handlar om att en miljon svenskar i arbetsför ålder befinner sig
              i utanförskap och inte har ett arbete att gå till. Att i det läget,
              såsom oppositionen vill, bara fortsätta som om ingenting har hänt
              är rätt häpnadsväckande. Jag hoppas att övriga förändringar i
              oppositionen kanske kan väcka en del självkritik och en del förnyelse
              på det området.
            </seg>
            <seg n="6beab118">
              Vi gör inga förändringar för att göra det lättare att anställa,
              säger Ulf Holm. Låt oss jämföra nystartsjobben med anställningsstöden.
              Nystartsjobben riktar sig till klart många flera, och framför
              allt under en längre period. De innebär inte heller några begränsningar
              när det gäller lönenivån. Det är en stor skillnad jämfört med
              anställningsstödet, och det är en otroligt viktig hjälp för dem
              som i dag står långt från arbetsmarknaden.
            </seg>
            <seg n="01ca06e7">
              I övrigt ber vi att få återkomma både när det gäller hushållsnära
              tjänster och skattesänkningar för tjänsteföretagen.
            </seg>
          </u>
          <note type="speaker" n="dfdc2f45">
            Anf. 14 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-1" n="4322855e">
            <seg n="58b644b8">
              Herr talman! Det är festligt att Tomas Tobé upprepar orden marginaleffekter
              och incitament. Det betyder i praktiken att folk är lata och kalkylerar
              med fördelarna av att vara arbetslösa jämfört med att arbeta.
              Det är det man säger i klarspråk.
            </seg>
            <seg n="f2c8dbd3">
              Jag tycker faktiskt att Tomas Tobé borde förklara på vilket sätt
              man anser att det kommer att skapas flera jobb genom att man sänker
              a-kassan. Det går inte att bara hänvisa till andra förslag i all
              oändlighet. Man måste se varje förslag för sig. Sänkningen och
              förändringen av a-kassan i sig har ju lanserats som en del i ett
              paket för att skapa flera jobb. Då måste det ju finnas någon substans
              i att en sänkt ersättningsnivå, höjda avgifter och svårare inträdesvillkor
              till a-kassan i sig ska skapa flera jobb. Jag vill hemskt gärna
              ha svar på hur detta samband ser ut.
            </seg>
            <seg n="6917ef18">
              Dessutom vill jag upprepa den fråga som Ulf Holm ställde alldeles
              nyss. Det gäller de deltidsarbetslösa, personer som själva vill
              jobba heltid men som inte har rätt till det. De tjänsterna kommer
              ju att finnas kvar även framöver eftersom ni inte vill ändra lagstiftningen.
              På vilket sätt kommer dessa människors möjligheter att få ett
              jobb på heltid att förbättras genom att deras möjligheter att
              få a-kassa i praktiken avskaffas?
            </seg>
          </u>
          <note n="8ed67c1f" type="speaker">
            Anf. 15 TOMAS TOBÉ (m) replik:
          </note>
          <u who="tomas_tobe_95934f" xml:id="i-03e0a4a09d7defb8-2" n="f46556ef">
            <seg n="9f2ae92f"/>
            <seg n="38efa926">
              Herr talman! Det här förslaget kommer inte enskilt att leda till
              flera jobb, utan det är ett förslag av flera som kommer att leda
              till att bryta det svenska utanförskapet. Det handlar om att stärka
              arbetslinjen och arbetslöshetsförsäkringen, om att göra det billigare
              att anställa och framför allt om att det ska löna sig bättre att
              arbeta. Men det är klart att utformningen av arbetslöshetsförsäkringen
              har en påverkan på arbetsmarknaden. Det vore naivt att tro någonting
              annat.
            </seg>
            <seg n="ef2626d9">
              En viktig sak som vi kan göra nu när det gäller deltiden är att
              tillföra mer resurser till viktiga välfärdsverksamheter. Det har
              man inte klarat av tidigare på grund av att vi har fått prioritera
              höga kostnader i socialförsäkringssystemen. Vi kommer exempelvis
              att kunna tillföra mer inom vården än vad den tidigare majoriteten
              har klarat av att göra.
            </seg>
          </u>
          <note type="speaker" n="44ee9b8d">
            Anf. 16 JOSEFIN BRINK (v) replik:
          </note>
          <u who="josefin_brink_cd11aa" xml:id="i-d083e9af789eeb31-0" n="4322855e" next="i-f78d758b78ab2c5e-0">
            <seg n="59c4a579">
              Herr talman! Nu fick vi något slags halvt besked om att a-kassans
              utformning självfallet har en betydelse för arbetsmarknaden. Då
              undrar jag: Vilken betydelse är det?
            </seg>
            <seg n="b8f28235">
              Jag skulle vilja fråga om Tomas Tobé ansluter sig till den analys
              som Carl B Hamilton förde fram här i kammaren när han sade att
              det handlar om att flera jobb eventuellt kan skapas genom att
              lönerna sänks och att det därmed skulle göra att företagen av
              någon anledning skulle anse att man kan anställa några till därför
              att det blir billigare. Är det den analysen som Tomas Tobé står
              bakom, så kan jag väl få höra det nu. Du kan väl säga rakt ut
              att sambandet är att lönerna ska sjunka och att det på så sätt
              kan skapas möjligheter till flera jobb. Är det inte detta som
              är syftet?
            </seg>
          </u>
          <note n="5bce822e">
            Anf. 17 TOMAS TOBÉ (m) replik:
          </note>
          <u who="josefin_brink_cd11aa" xml:id="i-f78d758b78ab2c5e-0" n="4322855e" prev="i-d083e9af789eeb31-0">
            <seg n="9425d087">
              Herr talman! Syftet med vår politik är att bryta det stora svenska
              utanförskapet och inte någonting annat.
            </seg>
            <seg n="6779699b">
              Vi tror att utformningen av arbetslöshetsförsäkringen påverkar
              arbetsmarknaden, men det kommer inte att leda till lägre löner.
              Det motverkas dels av jobbavdraget, dels av att arbetsgivaromkostnaden
              minskar.
            </seg>
          </u>
          <note type="speaker" n="f8c13de0">
            Anf. 18 ANNIKA QARLSSON (c):
          </note>
          <u who="annika_qarlsson_be4975" xml:id="i-ad1710d98436be12-0" n="b4844bd4">
            <seg n="5430361b">
              Herr talman! Det är en het debatt som väcker otroligt många känslor.
              Vi har diskuterat de här frågorna under en lång valrörelse, och
              diskussionen fortsätter och leder ända fram till skarpa förslag.
              Jag är helt övertygad om att den här debatten även kommer att
              fortsätta senare, och det är bra.
            </seg>
            <seg n="c0117626">
              Senare tror jag att det kommer fram en betydligt mer nyanserad
              bild än den vi har hört från vänsteroppositionen här i dag. Vi
              har hört om den vrede och frustration som finns. Jag undrar var
              vänsteroppositionens vrede och frustration fanns under alla de
              år när vi fick alltfler arbetslösa, alltfler sjukskrivna och när
              antalet förtidspensionerade ökade med 175 personer varje dag.
              Var fanns vreden och frustrationen då? Var fanns demonstrationerna?
              Var fanns uppropen? Jag har inte hört talas om dem.
            </seg>
            <seg n="35876638">
              Men det var detta som vi i Allians för Sverige såg och kände
              en vrede och frustration över och faktiskt gick till val på. Vi
              har sett alla dem som har stängts ute av den förra regeringens
              politik.
            </seg>
            <seg n="55f51f3d">
              Vad har vi då för skarpt förslag i dag? Det känns inte helt tydligt
              när man lyssnar på Patrik Björck, Josefin Brink och Ulf Holm.
              Det känns som om det är de stora förändringarnas tid. Vi sänker
              ersättningen efter 200 dagar, men det är samma ersättning de första
              200 dagarna. Det handlar om ungefär nio månader. Sedan har vi
              ytterligare 100 dagar med 70 % innan vi går över i jobb- och utvecklingsgarantin
              som kommer under nästa år. Javisst, ersättningen är 65 %, men
              vi kopplar ihop den med rejäla åtgärder för att man faktiskt ska
              komma tillbaka till arbete. Man ska få en chans att komma tillbaka
              i stället för att förtidspensioneras, som skedde under den förra
              regeringen.
            </seg>
            <seg n="9261d19a">
              Under debatten här i dag tror jag att det enda vi i kammaren
              är överens om är att vi inte är överens. Jag ska försöka förklara.
              Jag tror inte att vi kommer att vända här. Om vi återförvisar
              ärendet kommer det inte att vara ett förändrat förslag som kommer
              tillbaka eller en annan majoritet som lägger ett annat förslag.
            </seg>
            <seg n="61f6e774">
              Jag ska i stället försöka förklara för dig som sitter hemma och
              lyssnar på den här debatten vad det är som ligger bakom. Vad är
              det vi grundar våra förslag till beslut på? Här slår man bara
              mot varandra och frågar vad det kommer att bli. Men vad grundar
              sig de olika förslag som vi har lagt fram på?
            </seg>
            <seg n="08e84626">
              Det finns en klar skiljelinje när det gäller hur man ser på hur
              det blir jobb. Hur blir det jobb i samhället? Den förra regeringen
              använde sig av den metod som de tror på och känner till. Man beslutade
              om plusjobb inne i Rosenbad. Man ökade medfinansieringsansvaret.
              Man gjorde det besvärligare att vara arbetsgivare, att anställa
              och att ta risken och möjligheten som det innebär att utvidga
              sitt företag. Man höll kvar ett mycket högt, ett av världens högsta,
              skattetryck på dem som har de lägsta inkomsterna. I flera undersökningar
              visade det sig att det faktiskt inte alltid lönade sig att gå
              upp i arbetstid. Vi har också sett det i valrörelsen där man använde
              sig av förslag som 200 000 nya jobb inom offentlig sektor. Det
              är samma syn. Man tror att jobben skapas i Rosenbad. Och en hel
              del jobb skapas i Rosenbad, framför allt för tjänstemän och nya
              statsråd. Det Rosenbad kan göra och det vi här i Sveriges parlament
              kan göra är att skapa förutsättningar och möjligheter att få jobb.
              Det är människor som skapar de nya jobben. Det är människor som
              driver företag. Det är människor finns i förmedlande organisationer,
              antingen det är bemanningsföretag eller arbetsförmedlingar, som
              kopplar ihop rätt person med rätt jobb.
            </seg>
            <seg n="d33025c5">
              Det handlar också om villkoren för företagen. Jag tror inte att
              jag har varit på något enda ställe där man inte sagt: Jo, här
              finns precis hur mycket jobb som helst. Vi skulle ha användning
              för så många flera händer.
            </seg>
            <seg n="26cf2061">
              Vare sig vi ser det inom vården eller industrin eller vi ser
              det på mitt gamla jobb på Ica i Sollebrunn finns det alltid behov
              av flera som är med och arbetar och delar på arbetet. Det finns
              alltid arbete som inte blir gjort, som hänger efter. Detta är
              en del i att vi har sjukskrivningar och höga tal på det området.
            </seg>
            <seg n="5051b0a8">
              Om synen är att det ska beslutas i Rosenbad, vad är det då som
              ligger till grund bland annat för det förslag om ändringar i arbetslöshetsförsäkringen
              som vi debatterar här i dag? Det här är nämligen bara en del av
              en helhet.
            </seg>
            <seg n="93115c5c">
              Det handlar om synen att det faktiskt är människor som skapar
              jobb. Det handlar om dem som är arbetssökande och om företagarna
              men också om att se till att rigga en organisation som knyter
              ihop de här delarna, om att det finns någon som ser dig och kan
              hjälpa dig så att du kopplas ihop med rätt företag, någon som
              ser din kunskap och din erfarenhet och som vet att det här kommer
              att leda till ekonomisk vinst för företaget, att du kommer att
              få lön och att det här kommer att löna sig.
            </seg>
            <seg n="ff7a0333">
              När det gäller de här delarna kan vi se villkoren för de enskilda,
              villkoren för företagen men också villkoren för arbetsförmedlandet.
              Det är tre viktiga ingredienser. Alla tre behövs för att vi ska
              få det här att fungera.
            </seg>
            <seg n="523db60c">
              I villkoren för de enskilda ligger vårt jobbavdrag. Vi sänker
              skatten, allra mest för dem med de lägsta inkomsterna, för dem
              med de låga marginalerna.
            </seg>
            <seg n="c487c0bc">
              A-kassenivån är en del. Sett i ett vänsterperspektiv där tror
              man ju att det är Rosenbad som bestämmer om antalet jobb är det
              klart att slutsatsen blir att vi slår på de arbetslösa. Men jag
              vet att det handlar om incitament för människor att både söka
              jobb och kanske skapa sig utrymme att tillsammans med en coach
              eller arbetsförmedlingen hitta det där företaget som har ett utrymme
              och där det behövs en till som fyller upp med två händer.
            </seg>
            <seg n="ae1a06db">
              Sedan har vi den andra delen, villkoren för företagen. Den 1
              januari tar vi bort sjuklöneansvaret igen. Det förs tillbaka till
              Försäkringskassan. Detta är en viktig del för att det inte ska
              vara en risk att anställa. I stället ska det faktiskt öppna upp
              för möjligheter. Vi lägger också in nystartsjobben. Det blir en
              generell sänkning för dem som i dag står längst bort från arbetsmarknaden.
              Dem som den förra regeringen gärna ville låsa in i plusjobb, i
              jobben med de allra lägsta lönerna och med garantier om att det
              inte blir någon fortsättning, ger vi alltså en möjlighet att komma
              in på arbetsmarknaden med bibehållen lön till sänkta kostnader
              eftersom vi sänker arbetsgivaravgiften.
            </seg>
            <seg n="38edb041">
              Den tredje delen handlar om att knyta ihop de två delarna. Vi
              ser att coachning och många flera aktörer måste in. Det handlar
              om flera försök försök som pågår redan i dag och där vi ser att
              det här får effekt. Man går in i ett tidigare skede, kanske redan
              innan man blir arbetslös, och hittar nya vägar för att komma vidare.
            </seg>
            <seg n="1e170f25">
              Det skapas också utrymme för nya tjänster. Bemanningsföretagen
              kommer där att vara en viktig del. Detta kommer också att ske
              via de traditionella arbetsförmedlingarna och andra aktörer som
              riktar in sig på de grupper som står längst bort från arbetsmarknaden
              och på utbildningar med inriktningen att faktiskt leda till jobb.
              Det kommer att prioriteras under nästa år.
            </seg>
            <seg n="199cafb3">
              Med dessa tre delar ihop är det inte bara så att vi ska få de
              arbetslösa att söka de jobb som finns. Det finns också en enorm
              dynamik i att många olika aktörer ger sig på att faktiskt skapa
              jobb nya jobb. Jag kan känna att det någonstans ligger till grund
              när man hamnar i det ena eller det andra resonemanget.
            </seg>
            <seg n="b2762e70">
              Sett från en vänsteropposition som tror att det är i Rosenbad
              antalet jobb beslutas kan man komma till slutsatsen att det är
              cyniskt att göra den här förändringen. Men har man tron på att
              det handlar om en dynamik och att det handlar om människor som
              skapar jobb och om att vi kan ge förutsättningar, blir det här
              en logisk del.
            </seg>
            <seg n="e0c4908a">
              Vi kan också se den debatten kommer vi tillbaka till att vi har
              haft en regering som har påstått att det går bra för Sverige och
              som samtidigt utökat antalet arbetsmarknadsåtgärder. Man har inte
              sett att jobben kommer fram på annat sätt. Jag kan bara känna
              en frustration den kan jag alltså dela med Vänsterpartiet över
              att man från den förra regeringen och den nuvarande oppositionen
              inte har sett de människor som man varit en del i att låsa utanför
              arbetsmarknaden.
            </seg>
          </u>
          <note n="d4145624">
            I detta anförande instämde Jörgen Johansson och Sofia Larsen
            (båda c).
          </note>
          <note type="speaker" n="680c827e">
            Anf. 19 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-0" n="2a0fd5ca">
            <seg n="64253a56">
              Herr talman! Visst låter det bra att vi ska skapa förutsättningar
              för jobb. Men fortfarande finns det inga förslag i den helhet
              som Annika Qarlsson pratar om. Läser man regeringens budgetproposition
              ser man att det fortfarande inte finns några konkreta förslag
              om att skapa förutsättningar för jobb. De förslag som tidigare
              fanns, till exempel om att stödja småföretagare och om att stimulera
              soloföretagare genom sänkt arbetsgivaravgift, tar den nya regeringen
              bort. Är det detta som är helheten?
            </seg>
            <seg n="05cd4ca0">
              Nej, i stället pratar Annika Qarlsson om framtiden. Framtida
              förslag kan man mycket väl prata om, men samtidigt finns det inga
              förslag. Jag kan hålla med om att det kanske hade varit en lite
              annan diskussion om det samtidigt hade kommit andra förslag förslag
              som faktiskt skulle ha skapat jobb. Då hade vi kanske haft en
              lite annan debatt. Men det finns, som sagt, inga andra förslag.
              Det är bara det aktuella förslaget och förslaget om skattesänkningar
              för dem som redan har ett arbete som finns. Det är de enda två
              förslag som finns.
            </seg>
            <seg n="43d56ad9">
              Du pratar också om problemen tidigare och tar upp till exempel
              medfinansieringen. Men snälla, Annika Qarlsson, var har du varit
              de senaste åren? Har du helt missat den ohälsodiskussion vi haft
              i Sverige? Kvinnor har ju blivit utbrända och mått dåligt på sina
              arbetsplatser därför att det har varit stressigt, mycket att göra
              och så vidare. Vi skapade medfinansieringen just för att sätta
              en press i det avseendet. Vi undantog framför allt småföretagen.
              De som särskilt drabbades var landstingen. Det är de som har fått
              betala mycket. Det kan inte ha varit ett problem. Nu vill ni ta
              bort detta, vilket kan få effekten att ohälsan återigen ökar därför
              att det inte finns någon drivkraft i företagen för att komma till
              rätta med detta. Om det är det här som är helheten, Annika Qarlsson,
              blir jag ännu mer förfärad.
            </seg>
          </u>
          <note type="speaker" n="c335aee0">
            Anf. 20 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-1" n="b4844bd4">
            <seg n="b64bdda9">
              Herr talman! Ulf Holm har nog inte läst igenom förslaget. Jag
              pratade både om jobbavdraget och om a-kassenivån. Jag pratade
              också om sjuklöneansvaret och om nystartsjobb. Vi har med alltihop
              det där.
            </seg>
            <seg n="79641db7">
              När det gäller coachningen lägger vi ett tydligare uppdrag på
              Ams att jobba med detta. Men vi återkommer och utvecklar också
              den delen mer.
            </seg>
            <seg n="69e6420a">
              Jo, här finns det förslag. Här finns det en helhet. Vi kommer
              att fylla på med ännu mer.
            </seg>
            <seg n="3e2c45bb">
              Det som är bekymmersamt är att se att man från Miljöpartiet inte
              kan se den här delen. Jag kan känna att Miljöpartiet i resonemangen
              ofta ändå kan se dynamiken i det hela. Friåret är ett exempel.
              Även om man inte tycker att man ska betala för att inte jobba
              fanns det en tanke på att de personer som kom in också kunde se
              till att få ett utrymme och få plats.
            </seg>
            <seg n="f052691e">
              Det fanns alltså tankar och idéer i närheten av de här resonemangen,
              så jag kan känna att dynamiken är en viktig drivkraft både för
              enskilda människor och för företag.
            </seg>
            <seg n="303438f0">
              När det gäller dynamiken för företag nonchalerar du medfinansieringen.
              Du säger att det var bara problem för kommuner och landsting.
              Ja, det kan jag hålla med om. Det är väl de som är våra stora
              syndabockar när det gäller att vara arbetsgivare. Där finns det
              mycket att göra.
            </seg>
            <seg n="d3c8447a">
              Det du då inte tar med är den risk som småföretagaren uppfattar
              det som. Det handlar inte om det faktiska utfallet utan om risken.
              Det är en del som också ingår som en dynamisk faktor och därför
              spelar roll.
            </seg>
          </u>
          <note type="speaker" n="56ab66c0">
            Anf. 21 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-1" n="2a0fd5ca">
            <seg n="701ede36">
              Herr talman! När det gäller företagen förstår Annika Qarlsson
              tydligen att det kan finnas en risk. Men bara känslan att det
              skulle kunna drabba mitt företag är allvarligt nog, även om det
              i lagtexten finns ett undantag för småföretagare. Det är just
              det som är problemet, Annika Qarlsson. 3,8 miljoner arbetstagare
              känner att de skulle kunna bli arbetslösa och drabbas av försämringarna.
              Det skapar osäkerhet i samhället, och med osäkerhet i samhället
              får du inga dynamiska effekter. Om du inte gör något annat vågar
              ingen ta en ny anställning eller starta ett grönt företag för
              att pröva en ny marknad. Ni gör ju ingenting annat.
            </seg>
            <seg n="cf1bcfa3">
              Det är denna osäkerhet som är så allvarlig med förslaget, och
              den drabbar 3,8 miljoner arbetstagare. Det känns som om det kan
              drabba just mig. Osäkerhet i samhället är ingenting vi behöver.
              Det är ingenting vi behöver inför en stor avtalsrörelse under
              våren, och heller ingenting vi behöver för att klara den gröna
              omställningen.
            </seg>
            <seg n="94fd709f">
              Därför känns det ännu mer allvarligt när den nya regeringen stoppar
              den gröna skatteväxlingen där det ingick sänkta arbetsgivaravgifter
              och där man stimulerade gröna företag att växa så att vi ska kunna
              leva miljövänligt. Det stoppas helt. Småföretagarundantaget vad
              gäller arbetsgivaravgifterna tas bort helt.
            </seg>
            <seg n="dc2647f9">
              Det finns inga förslag om nya jobb. Det enda ni gör är att slå
              på dem som redan blivit av med sina arbeten, på dem som är arbetslösa.
              De framtida förslagen ska komma någon gång senare, utan att detta
              preciseras närmare. Här ligger grundproblemet, Annika Qarlsson,
              och du måste hålla med om att det finns ett problem.
            </seg>
          </u>
          <note type="speaker" n="7a4de74c">
            Anf. 22 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-2" n="b4844bd4">
            <seg n="9f7fc08b">
              Herr talman! Problemet är att Ulf Holm just sade att det inte
              finns några förslag till nya jobb. Jag har stått i talarstolen
              och i nästan tio minuter talat om hur de nya jobben kommer. Det
              blir inte jobb inom Rosenbad, om det är det Ulf Holm efterlyser
              när han säger att de hade velat ha 10 000 jobb där och 10 000
              där. Det är inte så jobb skapas. Det är det som är grundtanken
              och också skillnaden.
            </seg>
            <seg n="8cb98567">
              Jag kan se, höra och förstå att människor kan vara oroliga, men
              det handlar också om att se den situation som fanns fram till
              dess att vi tog över efter valet i höst. Då fanns inte bara risken
              utan då blev man arbetslös, och när man väl blivit arbetslös fanns
              det ingen som ställde upp och hjälpte en tillbaka till arbetet.
              I möte efter möte fick man i stället höra att det kanske var dags
              att gå i förtidspension. 175 personer flyttades varenda dag över
              i ett utanförskap utan att få hjälp med rehabilitering för att
              kunna komma tillbaka till nytt jobb.
            </seg>
            <seg n="23422356">
              Det har vi att hantera nu. Och ja, det finns ett stort hopp och
              en ljus framtid. Vi kommer att se till att jobben blir flera,
              men de skapas inte genom beslut i Rosenbad.
            </seg>
          </u>
          <note type="speaker" n="0658cc1d">
            Anf. 23 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-1" n="a0a2e06a">
            <seg n="21325eb5">
              Herr talman! En sak är vi överens om, Annika, och det är när
              du säger att du är övertygad om att debatten kommer att fortsätta.
              Det är också det enda. Sedan är vi egentligen inte överens om
              någonting.
            </seg>
            <seg n="29e52a46">
              Du undrar var vreden över att sjukskrivningarna ökade fanns hos
              oss. Jag kan säga att vreden över att ni kommer att slå sönder
              hela arbetslivsforskningen, arbetsmiljöarbetet och allt det som
              kommer att förstöra möjligheterna att arbeta är mycket stark hos
              oss. Men er förståelse för de problemen är lika med noll.
            </seg>
            <seg n="2cb2adc7">
              Du sade att de förändringar som ni föreslår inte är så farliga.
              Samtidigt sköt ni upp ikraftträdandet med några veckor eftersom
              det väl förberedda förslaget inte fungerade. Då kostade det 300
              miljoner. På några veckor får de arbetslösa 300 miljoner som de
              egentligen inte skulle ha fått. Det är en, mellan tummen och pekfingret,
              ganska tydlig markering av att det är fråga om oerhört kraftiga
              förändringar för den enskilde som drabbas.
            </seg>
            <seg n="e7b91fce">
              Annika Qarlsson pratar om att skapa förutsättningar för jobb.
              Där kan vi möjligen vara lite överens, om jag ska vara generös.
              Jag håller med dig om att vi genom politiken kan skapa förutsättningar
              för jobb, men vi kanske inte skapar jobben på det sättet. Hur
              gör man det? Jo, bland annat genom en lönebildning som fungerar,
              stabilitet i samhället, trygghet och liknande, allt det som gör
              att det nu kommer en mängd jobb beroende på den politik som den
              tidigare regeringen förde.
            </seg>
            <seg n="94c0c586">
              Vad jag framför allt skulle vilja fråga dig om, Annika Qarlsson,
              gäller något som du inte nämner. Kvinnorna missgynnas konsekvent
              i era förslag, men det går du förbi. Jag kan förstå varför du
              gör det, men jag skulle ändå vilja ha en liten kommentar till
              hur du ser på det kvinnofientliga förslag som ni i dag lägger
              fram.
            </seg>
          </u>
          <note type="speaker" n="2f64f033">
            Anf. 24 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-3" n="b4844bd4">
            <seg n="80d30668">
              Herr talman! Jag skulle behöva be Patrik Björck förklara vad
              han menar med att förslaget är kvinnofientligt, för a-kasseförslaget
              i sig är inte det. Däremot har vi en situation i Sverige med en
              mycket ojämställd arbetsmarknad. Vi har en av Europas mest könssegregerade
              arbetsmarknader. På de områden där kvinnor mestadels finns har
              det, tills den nuvarande regeringen tillträdde, inte funnits några
              öppningar för att få alternativa arbetsgivare. Jag tog upp detta
              med Ulf Holm i ett tidigare replikskifte, alltså att det är de
              arbetsgivarna som ställer till det genom att ha den sämsta arbetsmiljön
              och de sämsta arbetsvillkoren. I den delen har det inte funnits
              några öppningar över huvud taget.
            </seg>
            <seg n="747b2f97">
              Vi kan också se på arbetet i Regeringskansliet vad gäller jämställda
              löner; det togs upp av någon i ett tidigare anförande. Jens Orback
              lade fram en skrivelse som egentligen inte sade någonting. Där
              fanns inte ett enda skarpt förslag. Med tanke på den situation
              som råder på arbetsmarknaden känns det skönt att Patrik Björck
              har så stor tilltro till den nya regeringen att han tror att den
              snabbt ska kunna förändra den situation som rått under lång tid.
              Vi har inte hunnit komma så långt i det arbetet ännu.
            </seg>
            <seg n="44be6f18">
              Återigen: Det som a-kassan gjort är att den täckt defekter på
              en mängd olika områden. När vi rengör detta kommer det fram en
              hel del som den förra regeringen valt att ha på det viset. Jag
              är helt övertygad om att det kräver att vi jobbar både tydligare
              och hårdare med de frågorna, men då blir de åtminstone synliga
              och klara. Det problemet finns dock inte i a-kasseförslaget.
            </seg>
          </u>
          <note type="speaker" n="36f9e3ec">
            Anf. 25 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-2" n="a0a2e06a">
            <seg n="c5f9c667">
              Herr talman! Det var mycket prat men inget som helst svar på
              frågan. I och för sig hade jag kanske inte heller väntat mig att
              få något svar. Det här är en fråga där vi kommer att fortsätta
              att jaga er, och ni kommer inte att slippa undan. Det räcker faktiskt
              att läsa i ert eget betänkande. Där sägs nämligen att som framhålls
              i propositionen kan vissa av förslagen, trots att de är neutralt
              utformade när de betraktas var för sig, medföra konsekvenser som
              inte är helt neutrala ur ett jämställdhets- eller diskrimineringsperspektiv.
            </seg>
            <seg n="a470bef7">
              Det är visserligen en snäll formulering om mycket giftiga och
              skarpa förslag, men det visar på er egen insikt om att detta är
              ett kvinnofientligt förslag. Det är ni själva som skriver så.
              Jag kommer väl inte, som sagt, att få något som helst svar, men
              kritiken är väl känd sedan tidigare. Den har även framförts i
              dagens debatt.
            </seg>
            <seg n="fa67ef98">
              En annan sak som Annika Qarlsson var inne på i sitt anförande
              gällde skattesänkningar och att de gynnade låginkomsttagare. Då
              vill jag fråga: Hur resonerar du, Annika Qarlsson? Effekten av
              skattesänkningarna blir ju att 88 % av dem går till den halva
              av befolkningen som tjänar mest medan 12 % går till dem som tjänar
              minst. Det är så att säga fördelningsprofilen. Man får vara rätt
              vidlyftig med sanningen om man kan säga att det på något sätt
              gynnar låginkomsttagarna.
            </seg>
            <seg n="8ed8bd5e">
              Vi kommer inte att släppa vare sig den ena eller den andra konsekvensen
              av dessa förslag, utan vi kommer att jaga er vidare. Sedan får
              vi se. Verkligheten kommer väl att bli svar nog så småningom.
            </seg>
          </u>
          <note type="speaker" n="cb0d1b96">
            Anf. 26 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-4" n="b4844bd4">
            <seg n="9ac29e8c">
              Herr talman! Slutrepliken kan jag faktiskt hålla med om. Det
              kommer att visa sig så småningom att mängden och helheten av de
              förslag vi nu lägger fram faktiskt kommer att spela roll och kommer
              att få effekter.
            </seg>
            <seg n="ef61892d">
              Jag måste bara säga att med statistik kan man egentligen bevisa
              allting. Vi vet att det är de med de lägsta lönerna som får den
              procentuellt högsta delen, och de kommer också att få ett större
              utrymme. Det vi också kan se, och det har man pratat väldigt tyst
              om, handlar om att den förra regeringens arbetsmarknadspolitik
              ledde till att så många hamnade i utanförskap och stod utanför
              den reguljära arbetsmarknaden. Det gjorde att det blev arbetsgivarens
              marknad när det gällde att plocka in folk på olika villkor, med
              olika löner och så vidare. Självklart inom kollektivavtalets ram.
            </seg>
            <seg n="efae20f0">
              Men det vi ser till exempel i södra delen av Sverige i dag är
              att det börjar bli ett tryck på arbetsmarknaden. Det är faktiskt
              svårt att få de arbetstagare som man behöver. Det handlar om både
              bussförare och andra. Det blir helt plötsligt ett tryck. Det blir
              arbetstagarens marknad, där arbetstagarna kan se till att både
              få bra anställningsförhållanden och även få upp sina löner. Det
              är det vi är på väg att åstadkomma.
            </seg>
            <seg n="28ead3db">
              Vi kommer att stärka arbetstagarnas situation på arbetsmarknaden.
              Jag hoppas att vi tillsammans med facken kan se till att det blir
              bra och rimliga villkor och en bra arbetsmiljö som gör att man
              kan få ett hållbart arbetsliv i stället för att brännas ut och
              hamna vid sidan om.
            </seg>
          </u>
          <note type="speaker" n="454fe5b1">
            Anf. 27 HANS BACKMAN (fp):
          </note>
          <u who="hans_backman_f277eb" xml:id="i-f0d290523b99e217-0" n="e2530d60">
            <seg n="ca54fe07">
              Herr talman! Att ha ett jobb är en viktig del av livet för de
              allra flesta av oss. Att ha ett jobb innebär förutom möjligheten
              att få försörjning också att vi blir sedda och blir en del av
              en social gemenskap. Vårt jobb kan bland annat innebära att vi
              får nya vänner. Att få ett jobb innebär för de unga att de kan
              ta steget ut i vuxenlivet genom att få en egen inkomst med alla
              möjligheter det för med sig, som till exempel möjligheten att
              hyra sin egen lägenhet. Att ha ett jobb ger oss helt enkelt möjligheter
              till ett rikare och mer stimulerande liv, där vi på ett bättre
              sätt kan få möjlighet att ta till vara våra livschanser. Om detta
              är vi alla eniga här i kammaren.
            </seg>
            <seg n="44e78372">
              Debatten i dag är viktig, för den gäller hur vi ska utforma en
              arbetsmarknadspolitik så att alla ska få detta jobb. Jag är därför
              lite förvånad över oppositionens envisa försvar av en politik
              som i mångt och mycket har misslyckats i tolv år. Det har skapat
              mycket utanförskap, trots att det har varit högkonjunktur.
            </seg>
            <seg n="04692189">
              Man får säga att vi i arbetsmarknadsutskottet nu har väldigt
              mycket att göra. Det kan vara ett tecken i tiden att vi nu har
              en ny regering som jobbar väldigt hårt med fokus på just de här
              frågorna som ska leda till nya och flera arbeten.
            </seg>
            <seg n="0799ae85">
              Folkpartiets politik är inriktad på flera jobb, så att de som
              i dag är arbetslösa kan få 100 % av en lön, för det är ju det
              som det handlar om. Alla vi som finns här och utanför denna kammare
              vill ha 100 % av en lön. Politiken som vi för innebär att det
              ska löna sig att arbeta, och det ska bli billigare för företagen
              att anställa och ha anställda. Arbetsmarknadspolitiken ska fokusera
              på matchningsfunktionen genom bland annat de lärlingsutbildningar
              med hög träffsäkerhet som ofta leder till jobb för de arbetssökande.
            </seg>
            <seg n="dd4b34af">
              Det här uppskattas också av många som jobbar på arbetsförmedlingarna.
              De har själva sagt att det här är någonting de gillar och tycker
              är bra. Vi har lärlingsutbildningar som har en träffsäkerhet på
              åtta av tio. Åtta av tio som går dem får jobb. Sådana utbildningar
              ska det förstås jobbas med på våra förmedlingar.
            </seg>
            <seg n="49813d39">
              Herr talman! Jag vill också säga att i Folkpartiet finns en stor
              förståelse för den oro som många människor känner inför förändringarna
              i arbetslöshetsförsäkringen. Det är många siffror i omlopp liksom
              debattartiklar och insändare med olika avsändare. Det gör att
              många upplever att det har varit svårt att skapa sig en hel bild
              av hur det kommer att bli med förändringarna för den egna privata
              ekonomin.
            </seg>
            <seg n="fe43fb5f">
              När arbetslöshetsförsäkringen diskuteras ges inte alltid hela
              bilden heller av vad förändringarna kommer att leda till. Det
              blir ganska vinklade åsikter som kommer från olika håll. Därför
              vill jag återigen säga att det är väldigt viktigt att se helheten
              i förslaget och också titta på bakgrunden till detsamma, att det
              i Sverige är för många som inte har ett arbete att gå till. Detta
              trots att vi har haft en lång högkonjunktur. Visst, jobben kommer,
              men i alltför långsam takt fortfarande.
            </seg>
            <seg n="f58b7e9a">
              Regeringen har konstaterat, liksom vi i utskottet, att den hittillsvarande
              politiken har präglats av en övertro på arbetsmarknadspolitiska
              insatser och på en arbetslöshetsförsäkring på dagens nivå som
              ett sätt att bryta de arbetslösas utanförskap. Det har inte fungerat
              i den utsträckning som tidigare regeringar har hoppats på. Situationen
              på den svenska arbetsmarknaden har under det senaste decenniet
              präglats av ett växande utanförskap. Alltför många människor tvingas
              ut i arbetslöshet, i många fall också ut i förtidspension.
            </seg>
            <seg n="fdcf909e">
              Försäkringskassan har nyligen konstaterat att unga förtidspensionärer,
              de som är under 29 år, är tre gånger så många nu som för tio år
              sedan. Det är ju inte bra. Det är fruktansvärt. De här personerna
              har också en låg ersättning. Och de här personerna talar aldrig
              ni i oppositionen om faktiskt. Det är väldigt sällan man hör er
              nämna de här personerna. Men dem tänker vi på i den nya regeringen.
              Vi vill ha in även dessa människor, som i många fall ofrivilligt
              har hamnat i utanförskap som förtidspensionärer, i jobb.
            </seg>
            <seg n="96aa2350">
              Därför satsar regeringen på de förutsättningar som saknats för
              nya arbeten. Vår politik ger förutsättningar för att flera kan
              erbjudas ett arbete samtidigt som det finns starka incitament
              att ta de lediga jobben. Det blir också ett sätt att bryta utanförskapet.
              Det var också detta budskap vi drev hela valrörelsen. Det var
              det vi fick en majoritet av väljarna att rösta på.
            </seg>
            <seg n="6c45b343">
              Herr talman! Jag vill också säga att höjningen av a-kasseavgiften
              med som mest 300 kr i månaden kompenseras av den skattesänkning
              som kommer medborgarna till del genom jobbskatteavdraget som införs
              2007. Nästan alla som arbetar kommer därmed att få mer pengar
              i plånboken efter årsskiftet. Framför allt kommer faktiskt de
              som inte jobbar heltid att få behålla mer av sin lön om de jobbar
              några timmar mer i veckan än de gör i dag. Det gynnar faktiskt
              även de kvinnor som jobbar deltid.
            </seg>
            <seg n="026f291d">
              Jag vill också säga att hela 75 % av de 40 miljarder kronor som
              jobbskatteavdraget kostar går till låg- och medelinkomsttagare.
              På så vis har det en hög träffsäkerhet när det gäller fördelningseffekten.
            </seg>
            <seg n="476b00f4">
              Sedan vill jag också konstatera att forskningen visar att den
              trappa i arbetslöshetsförsäkringen, som vi och regeringen nu vill
              genomföra, leder till sänkt arbetslöshet. Det finns mycket internationell
              forskning som visar på det.
            </seg>
            <seg n="ba6772d1">
              Det är också i sammanhanget viktigt att ta hänsyn till det som
              man har talat om tidigare i debatten, att de medel som frigörs
              vid a-kasseförändringarna ska användas till att öka företagarnas
              möjligheter att anställa, bland annat genom att arbetsgivarnas
              medfinansiering av sjukförsäkringen tas bort. Den har gjort att
              arbetsgivarna har tvekat att anställa. De har känt att det har
              varit oroande att ta på sig ett långsiktigt ansvar för personer
              som kan bli långtidssjuka.
            </seg>
            <seg n="fc19d2ed">
              Vi tar också bort företagens regelkrångel. Och vi inför den 1
              januari nystartsjobb.
            </seg>
            <seg n="fc18ad28">
              Nystartsjobben innebär att den som anställer någon som har varit
              utan arbete i mer än ett år slipper betala arbetsgivaravgift.
              Ungdomar mellan 20 och 24 år som har varit arbetslösa i ett halvår
              omfattas också av nystartsjobben.
            </seg>
            <seg n="f683edf3">
              Jag vill också säga att nystartsjobben till skillnad från plusjobben
              är helt reguljära jobb med avtalsenliga villkor. De omfattas också
              av reglerna i LAS, vilket inte plusjobben, som vi nu tar bort,
              har gjort. Nystartsjobben är faktiskt ett extra argument att anställa
              den som har varit långtidsarbetslös. Enligt en undersökning som
              Företagarna gjorde i november i år tror också de flesta av de
              tillfrågade företagarna att nystartsjobben kommer att leda till
              att viljan att anställa ökar. Detta nämns också av enskilda arbetsförmedlare
              som en bra sak som de tror mycket på.
            </seg>
            <seg n="39f1d75d">
              Vi inför också en jobb- och utvecklingsgaranti för långtidsarbetslösa
              2007. Syftet är att med individuellt utformade åtgärder så snabbt
              som möjligt få in deltagarna på den reguljära arbetsmarknaden.
              Garantin ska säkerställa att ingen under lång tid förlorar kontakten
              med arbetslivet genom långvarigt utanförskap.
            </seg>
            <seg n="4580b3b1">
              Målet med vår politik är att a-kassan ska bli den omställningsförsäkring
              den är avsedd att vara en omställningsförsäkring man behöver när
              man söker jobb och utbildar sig för ett nytt jobb. Sedan vill
              vi att man ska kunna få ett jobb med 100 % i lön.
            </seg>
            <seg n="43bbb5bd">
              Jag vill också nämna att i dag på förmiddagen har Konjunkturinstitutet
              presenterat sin senaste prognos. Där skriver de bland annat att
              den starka konjunkturen samt den nya regeringens reformer gör
              att sysselsättningen väntas öka med 142 000 personer mellan 2006
              och 2008. Den öppna arbetslösheten faller till 4,5 %, och den
              reguljära sysselsättningen ökar till 80,3 % år 2008. Analyser
              visar att reformerna på lång sikt sammantaget medför att den potentiella
              arbetskraften ökar med 1,3 %, att jämviktsarbetslösheten blir
              0,2 % lägre och att den potentiella sysselsättningen ökar med
              1,5 %.
            </seg>
            <seg n="ea1cac27">
              Redan nu syns det positiva effekter av den politik vi för. Och
              det är faktiskt någonting som man inte ska glömma. Det har framgått
              av en del repliker här att man inte har sett detta. Men så är
              faktum enligt dagens prognos från Konjunkturinstitutet.
            </seg>
            <seg n="7477fe09">
              När det gäller lönenivåerna, som oppositionen oroar sig för i
              samband med förändringen av arbetslöshetsförsäkringen, vill jag
              återigen hänvisa till artikeln av professorn i nationalekonomi
              Lars Calmfors i Dagens Nyheter den 6 november. Han skriver följande:
            </seg>
            <seg n="b2061539">
              När man bedömer effekterna av regeringens politik på de anställdas
              inkomster, måste man ta hänsyn till att lägre a-kassa bara är
              en åtgärd av många. Lägre arbetsgivaravgifter för ungdomar och
              senare förmodligen också i vissa tjänstesektorer, liksom avdrag
              för hushållsnära tjänster, kommer att verka i riktning mot högre
              löner. Jobbavdraget kan höja lönen efter skatt även om den skulle
              falla före skatt.
            </seg>
            <seg n="0c097ab5">
              Till sist vill jag säga att vi i Folkpartiet är övertygade om
              att vår politik med förändringar av a-kassan, tillsammans med
              jobbskapande åtgärder som nystartsjobb, kommer att leda till en
              arbetsmarknad med flera jobb och minskad arbetslöshet. Tecken
              på det finns redan i dag, som jag tidigare sade, enligt Konjunkturinstitutets
              presentation. Och när detta händer kan också skatteintäkterna
              öka i kommunerna, och behovet av försörjningsstöd kan på sikt
              minska.
            </seg>
          </u>
          <note n="20147d34">
            Jag yrkar bifall till förslaget i arbetsmarknadsutskottets betänkande
            3.
          </note>
          <note n="120bd5ee">
            I detta anförande instämde Gunnar Andrén och Christer Nylander
            (båda fp).
          </note>
          <note type="speaker" n="1ba0e155">
            Anf. 28 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-2" n="2a0fd5ca">
            <seg n="10f237ea">
              Herr talman! Hans Backman inledde sitt anförande med att säga
              att den förra regeringen hade misslyckats under tolv år. Jag kan
              hålla med om det lite grann eftersom Miljöpartiet inte ingick
              i den regeringen, även om vi hade önskat att göra det.
            </seg>
            <seg n="c58add88">
              Det är märkligt att han talar om att utanförskapet är stort för
              att i slutklämmen säga att det är den här nya politiken som har
              minskat arbetslösheten. Ursäkta, men riksdagen har inte klubbat
              beslutet än. Vi diskuterar det.
            </seg>
            <seg n="bdee0a5c">
              Det är den förra riksdagsmajoritetens s, v och mp politik som
              nu ger effekter. Detta började på allvar redan i somras, men nu
              har det accelererat, och nu skapas jobben. Om Annika Qarlsson
              från Centern har rätt så skapas det inte några jobb i Rosenbad,
              så er politik kan ju inte ha gjort någonting.
            </seg>
            <seg n="dfcdcec5">
              Men jag hävdar att den förra majoriteten skapade förutsättningar
              för arbeten och skapade också en trygghet bland anställda, så
              att de vågade ta chanser i livet.
            </seg>
            <seg n="085f29f6">
              Jag vill fråga dig, Hans Backman: Tror du verkligen att 3,8 miljoner
              arbetstagare känner en större trygghet i arbetslivet när de vet
              att om de blir arbetslösa kommer de inte att få mycket i ersättning,
              trots att de ska betala in mer till försäkringen? Tror du verkligen
              att det skapar en trygghet på arbetsmarknaden? Utanförskapet är
              det ju väldigt väsentligt för Folkpartiet att bekämpa. I stället
              för att minska utanförskapet vill jag bestämt hävda att man ökar
              andelen som känner utanförskap och som känner osäkerhet i samhället.
              Och det kan inte vara rätt politik, Hans Backman.
            </seg>
          </u>
          <note type="speaker" n="d6aef803">
            Anf. 29 HANS BACKMAN (fp) replik:
          </note>
          <u who="hans_backman_f277eb" xml:id="i-f0d290523b99e217-1" n="e2530d60">
            <seg n="1edceb04">
              Herr talman! Man kan inte säga att vi ökar utanförskapet genom
              att genomföra reformer som leder till flera jobb. Det är sant
              att antalet jobb har börjat öka. Men samtidigt är det allmänt
              känt att antalet jobb har ökat alltför långsamt. Därför är det
              viktigt att de åtgärder som vi kommer att vidta kan spä på denna
              ökning.
            </seg>
            <seg n="1042aa26">
              Vi har kunnat läsa att sannolikheten i dag är större än för några
              år sedan att hitta arbeten. Det gör att det är rätt tid att genomföra
              de reformer som kan spä på utvecklingen, så att vi kan få in alla
              de människor som trots en lång högkonjunktur inte har fått jobb.
            </seg>
            <seg n="9bc8b86b">
              Jag tror att den stora tryggheten kommer när man som arbetstagare
              känner att man har ett jobb. Och om man skulle vara tvungen att
              sluta på sitt jobb, eller om man vill sluta på sitt jobb, vet
              man att det finns gott om jobb att söka. Det blir på något sätt
              arbetstagarens marknad, lite grann som det var på 80-talet, och
              man vet att det finns möjlighet att få ett nytt jobb om man förlorar
              det gamla. Och man kan också byta jobb om man inte trivs med det
              jobb som man har. Jag tror att det är där som tryggheten finns.
            </seg>
          </u>
          <note type="speaker" n="0a31c7cc">
            Anf. 30 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-3" n="2a0fd5ca">
            <seg n="b374ec43">
              Herr talman! Nu var det inte fel på den svenska arbetsmarknaden,
              utan nu var felet i fråga om att skapa jobb att det går för långsamt.
              Det var det som var det stora problemet. Men då förstår jag inte
              varför man ska vända hela skutan när det gäller den svenska modellen
              och förstöra den svenska modellen. Jag ska inte säga att man förstör
              den, men man går i en sådan riktning att det blir ett slag mot
              den svenska modellen med starka avtalsparter och så vidare. Det
              är ju det som man de facto gör. Men det var ju inte där som problemet
              var enligt Hans Backman, utan problemet var bara att de nya jobben
              skapas för långsamt.
            </seg>
            <seg n="176060e3">
              Men i så fall måste ni fortsätta med de reformer som s, v och
              mp föreslog under den förra mandatperioden. Det handlar om grön
              skatteväxling, att stimulera den gröna näringen, att skapa arbetstillfällen
              vid den nya gröna omställningen och att sänka arbetsgivaravgifterna
              som en del i den gröna skatteväxlingen. Men det har ni helt tagit
              bort. Den enda sänkningen av arbetsgivaravgifter som ni talar
              om har ni tagit bort, nämligen den som stimulerar småföretagare
              att anställa en person. Dessa 5 % har ni tagit bort. På vilket
              sätt skapar detta nya arbetstillfällen, Hans Backman? Vilka förslag
              finns det i regeringens budget som skapar förutsättningar för
              småföretagare att våga anställa?
            </seg>
          </u>
          <note type="speaker" n="59432ee4">
            Anf. 31 HANS BACKMAN (fp) replik:
          </note>
          <u who="hans_backman_f277eb" xml:id="i-f0d290523b99e217-2" n="e2530d60">
            <seg n="56305fbe">
              Herr talman! Jag ska börja med att säga att nystartsjobben kommer
              först i januari, och de kommer att ha en bra effekt. Det säger
              även arbetsförmedlare som jag själv känner. De visar stort intresse
              för dessa jobb och kommer direkt att besluta om att personer ska
              få tillgång till dem. Så här kommer det positiva effekter.
            </seg>
            <seg n="fc68e1b9">
              Man kan väl ändå inte nonchalera, vilket jag tycker att Ulf Holm
              gör, att det i ökad takt kommer nya jobb nu. Men, som sagt, det
              sker alltför långsamt. Det har varit stora problem med den svenska
              arbetsmarknadspolitiken. Trots en jättelång högkonjunktur har
              man i åratal stängt människor ute. Under tolv år har man misslyckats
              med arbetsmarknadspolitiken. Först nu börjar det komma lite positiva
              effekter. Och det här är något som man måste spä på, så att vi
              inte under nästa lågkonjunktur drabbas av en riktig smäll igen
              och står där med ännu mer än en miljon arbetslösa som vi har haft
              under en högkonjunktur.
            </seg>
            <seg n="edd89828">
              Visst finns det stora problem när det gäller arbetsmarknadspolitiken,
              och det är därför som vi nu lägger om den, så att vi kan spä på
              den effekt som vi nu äntligen har lyckats uppnå efter en lång
              högkonjunktur.
            </seg>
          </u>
          <note type="speaker" n="2207fe18">
            Anf. 32 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-2" n="4322855e">
            <seg n="e306e517">
              Herr talman! Det är intressant att alliansens företrädare konsekvent
              talar om i princip allting annat än just förslaget om a-kassan
              eftersom det är precis det som vi diskuterar här. Det talas om
              skattesänkningar, bantad arbetsmarknadspolitik, skattesubventioner
              för hushållsnära tjänster och jag vet inte allt. Men nu är det
              faktiskt förslaget om a-kassan som vi diskuterar här.
            </seg>
            <seg n="96d6d1e2">
              Jag undrar om Hans Backman kan tänka sig att svara på lite frågor
              om just a-kasseförslaget och på vilket sätt som det ska minska
              det stora utanförskapet. Han kanske kan förklara på vilket sätt
              utanförskapet minskar genom att färre kommer att omfattas av den
              trygghet som arbetslöshetsförsäkringen innebär. Han kanske kan
              förklara på vilket sätt utanförskapet minskar genom att färre
              personer får rätt till 80 % ersättning om de blir arbetslösa.
              Och han kanske kan förklara på vilket sätt utanförskapet minskar
              när stora grupper kommer att ställas helt utanför försäkringen
              och i stället vara hänvisade till socialbidrag.
            </seg>
            <seg n="82d73ce3">
              Om det vore så att det kommer att skapas så många jobb med alla
              de andra åtgärder som ni talar om, då vore det rimligare att ni
              faktiskt föreslog att man skulle höja ersättningen till a-kassan
              och göra den mer generös. Det skulle man ju ha råd med eftersom
              ingen ändå skulle behöva utnyttja den.
            </seg>
            <seg n="a827312d">
              Logiskt hänger det inte ihop någonstans. Varför måste ni sänka
              a-kassan när ni säger att jobben kommer att komma alldeles oavsett
              detta och att detta inte har någonting med saken att göra? Jag
              skulle gärna vilja höra hur sambandet egentligen ser ut.
            </seg>
          </u>
          <note type="speaker" n="71d3d2cd">
            Anf. 33 HANS BACKMAN (fp) replik:
          </note>
          <u who="hans_backman_f277eb" xml:id="i-f0d290523b99e217-3" n="e2530d60">
            <seg n="3b7f4500">
              Herr talman! Nu visar ändå forskning att utformningen av a-kassan
              har en effekt på hur jobben kommer. Bland annat OECD har visat
              att en sänkning av a-kassan leder till att flera kommer i arbete.
              Incitamenten tycks vara sådana.
            </seg>
            <seg n="4746dce7">
              Jag måste också säga att man ändå måste ta in helheten. A-kasseförändringarna
              finansierar ju flera av de åtgärder som vi vidtar för att skapa
              nya jobb, exempelvis nystartsjobben. Sammantaget ger det här en
              positiv effekt, så att flera kommer in i innanförskap, kan man
              säga. Flera får jobb.
            </seg>
            <seg n="456b40d6">
              Jag vänder mig också mot Vänsterpartiets och Josefin Brinks sätt
              att tala om bidrag och bidrag. Vi vill inte att folk ska gå på
              bidrag hela tiden. Vi vill att folk ska få en möjlighet att få
              jobb. Vi vill få bort det stora utanförskapet.
            </seg>
            <seg n="eee73679">
              Jag kände att Josefin Brink var inne på det här med att en del
              i dag inte når upp till arbetsvillkoret. Exempelvis kommuner och
              landsting kommer förstås att anpassa sig efter det system som
              råder, som nu kommer, och öka arbetstiden för en del personer
              som de har anställda. Jag är övertygad om att det kommer att bli
              så. Det kommer att gynna de här personerna, och antalet arbetade
              timmar i samhället kommer också att öka.
            </seg>
          </u>
          <note type="speaker" n="1ea3fe34">
            Anf. 34 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-3" n="4322855e">
            <seg n="d9ae3849">
              Herr talman! Det var ett lite märkligt svar. Det finns alltså
              ett samband mellan att man försämrar villkoren i a-kassan och
              sänker ersättningsnivån och att flera människor kommer i arbete.
              Är det då så, Hans Backman, att sambandet i er logik ser ut så
              som din partikamrat Carl B Hamilton sade, att det kommer att sätta
              en press nedåt på lönerna och urholka kollektivavtalsnivåerna,
              att priset på arbete kommer att sjunka och att det är det som
              är själva tanken? Det är det jag undrar. Och, återigen, på vilket
              sätt menar man att det i sin tur per automatik leder till flera
              jobb?
            </seg>
          </u>
          <note type="speaker" n="339a5788">
            Anf. 35 HANS BACKMAN (fp) replik:
          </note>
          <u who="hans_backman_f277eb" xml:id="i-f0d290523b99e217-4" n="e2530d60">
            <seg n="ec78c17d">
              Herr talman! Jag vet inte var märkligheten i svaret låg. Jag
              sade ju att a-kasseförändringen är en del i att finansiera de
              jobbskapande åtgärder vi inför, exempelvis nystartsjobb. Detta
              ger pengar till satsningar som gör att personer kan få jobb och
              slipper vara arbetslösa. Där finns ett samband.
            </seg>
            <seg n="1b1a9a6e">
              När det gäller det här med lönenivåerna vill jag återigen hänvisa
              till det som jag sade i mitt anförande. Bland annat Lars Calmfors
              säger att det inte alls är säkert att det blir sådana förändringar
              av lönenivåerna. Han säger själv i sin DN-artikel det kan jag
              upprepa:
            </seg>
            <seg n="be6d0049">
              När man bedömer effekterna av regeringens politik på de anställdas
              inkomster måste man ta hänsyn till att lägre a-kassa bara är en
              åtgärd av många. Lägre arbetsgivaravgifter för ungdomar och senare
              förmodligen också i vissa tjänstesektorer, liksom avdrag för hushållsnära
              tjänster, kommer att verka i riktning mot högre löner. Jobbavdraget
              kan höja lönen efter skatt även om den skulle falla före skatt.
            </seg>
          </u>
          <note type="speaker" n="4964b389">
            Anf. 36 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-3" n="a0a2e06a">
            <seg n="7d1b19bb">
              Herr talman! Då är vi tillbaka vid en artikel av Lars Calmfors
              som måste vara den här kammarens mest välciterade. Den här artikeln
              är ju spännande. Jag brukar börja med att läsa inledningen till
              artiklar, och inledningen till den här artikeln tycker jag är
              höjdpunkten på artikeln. Det står nämligen så här: Tung nationalekonom
              underkänner regeringens förslag.
            </seg>
            <seg n="63c9aded">
              Så inleds Lars Calmfors väl citerade artikel, och just det hör
              man sällan någon från regeringens företrädare citera. Sedan kan
              man fortsätta att citera Calmfors. Han är precis lika tydlig i
              den här frågan som Backmans partikamrat Hamilton. Här är ett ordagrant
              citat av Calmfors: Den viktigaste effekten är förmodligen på lönebildningen.
              Arbetslösa får anledning att ta arbeten med lägre lön än de annars
              skulle göra. Det är också rimligt att tro att lönerna i kollektivavtal
              på olika områden påverkas, så att det blir lönsamt för arbetsgivarna
              att skapa fler jobb.
            </seg>
            <seg n="44665dd4">
              Det är det enda som man i forskningen faktiskt är helt överens
              om. Det finns forskning som stöder det påståendet. Det stöds inte
              bara av Calmfors utan också av andra.
            </seg>
            <seg n="6b8af8bd">
              Men Hans Backman säger i en annan artikel i någon högertidning
              jag kommer inte på vad den heter att sänkt a-kassa ger flera jobb.
              Hans Backman yttrar sig i den här artikeln jag vet inte om den
              är korrekt citerad och säger så här: All forskning visar att sänkta
              ersättningsnivåer leder till att flera kommer i arbete.
            </seg>
            <seg n="4883b59b">
              Det är och förblir en lögn. Det finns ingen forskning som visar
              på att sänkt a-kassa ger flera jobb på det sättet. Det enda man
              i forskningen är helt överens om är att det leder till sänkta
              löner. Det kan naturligtvis sedan indirekt skapa en låglönemarknad
              och eventuellt nya jobb. Det är den helheten i er politik som
              vi är så rädda för.
            </seg>
          </u>
          <note type="speaker" n="3db8aab6">
            Anf. 37 HANS BACKMAN (fp) replik:
          </note>
          <u who="hans_backman_f277eb" xml:id="i-f0d290523b99e217-5" n="e2530d60">
            <seg n="c0a1ee17">
              Herr talman! Ja, först gäller det lönenivåerna. När man har infört
              de förändringar som vi gör kommer det på sikt det är jag övertygad
              om att leda till en ökad efterfrågan på arbetskraft, som också
              Calmfors säger. Och vad innebär det? Jo, det innebär att lönerna
              pressas uppåt. Det är det som på sikt blir effekten av våra åtgärder.
            </seg>
            <seg n="f20b8729">
              Herr talman! Jag har en starkare tilltro till framtiden än vad
              Patrik Björck visar. Jag tror att det när våra åtgärder får effekt
              blir flera jobb. Det kommer också att leda till att lönerna pressas
              uppåt. Då blir ju efterfrågan så stor på arbetskraften att man
              från arbetsgivarna måste ha gynnsamma villkor för dem man anställer.
              Det är också en poäng med vår politik, och det är en sak som vi
              i Folkpartiet tycker är mycket viktig.
            </seg>
            <seg n="d7feeaa2">
              Vår bild är att de här åtgärderna har en positiv effekt på sysselsättningen,
              och det är grunden för hela det här förslaget.
            </seg>
          </u>
          <note type="speaker" n="dd9b342c">
            Anf. 38 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-4" n="a0a2e06a">
            <seg n="8981c91d">
              Herr talman! Hans Backman var i sitt huvudanförande inne på det
              här med incitament. Den frågan har också varit uppe tidigare,
              men jag vill bara ställa frågan: Delar Hans Backman då den borgerliga
              regeringens uppfattning att de arbetslösa är lata? Det är en enkel
              fråga som man kan besvara med ja eller nej.
            </seg>
            <seg n="363f8577">
              Och sedan undrar jag: Hur många jobb tror ni att de här nystartsjobben
              kommer att ge? Vad är ditt svar på det? Det är också en enkel
              fråga att besvara. Då kanske vi kan få ett konkret svar och inte
              bara en massa ord.
            </seg>
          </u>
          <note type="speaker" n="522a0a34">
            Anf. 39 HANS BACKMAN (fp) replik:
          </note>
          <u who="hans_backman_f277eb" xml:id="i-f0d290523b99e217-6" n="e2530d60">
            <seg n="01e7241f">
              Herr talman! När det gäller nystartsjobben och en konkret bedömning
              har vi bedömt att detta i ett ingångsskede ska ge 10 000 nya jobb.
              På sikt tror jag att det kommer att ge många flera med tanke på
              de positiva signaler som kommer från inte minst de arbetsförmedlare
              som ska jobba med det här.
            </seg>
            <seg n="130a0c80">
              Den första frågan tycker jag snarast är kränkande. Självklart
              tycker vi inte att de arbetslösa är lata. Jag tycker att det är
              fruktansvärt att göra ett sådant påstående. Vi jobbar ju dag och
              natt här för att ge möjligheter för människor att få ett arbete.
              Vi vet att människorna tycker att det är viktigt att ha ett arbete.
              Som jag sade i min inledning är det en så viktig del av vårt liv,
              vår sociala gemenskap, att vi har ett arbete. Då kommer man och
              säger att vi skulle tro att folk skulle vara lata. Det är ju helt
              tvärtom. Vi tror att folk brinner av lust att få ett arbete, brinner
              av lust att komma i sysselsättning. Det är där som ni faktiskt
              har misslyckats i tolv år. Det måste man ändå konstatera. Ni har
              kört här i tolv år med en politik som ni fortfarande försvarar
              och vill fortsätta med. Vi säger: Vi måste lägga om det här nu.
              Vi måste göra nytt. Och det gör vi nu, precis som väljarna har
              bett oss att göra. Väljarna kan ha tilltro till att vi är övertygade
              om att människorna i Sverige är mycket ambitiösa och mycket inriktade
              på att få ett jobb. Det är svaret på din fråga.
            </seg>
          </u>
          <note type="speaker" n="b7c8e338">
            Anf. 40 DÉSIRÉE PETHRUS ENGSTRÖM (kd):
          </note>
          <u who="unknown" xml:id="i-05ec346a0f0f5b3f-0" n="69e4336d">
            <seg n="5eceec0b">
              Herr talman! Alliansen gick ju, som ni säkert har hört många
              gånger, till val på att få ned arbetslösheten. Syftet var att
              bryta utanförskapet, som drabbade alltfler under den förra regeringen
              Persson.
            </seg>
            <seg n="b915f9fa">
              Det förslag som vi nu behandlar avseende förändringar i arbetslöshetsförsäkringen
              ska ses i ett större sammanhang. Den nya majoritetens politik
              består av ett brett program för arbete och företagande. Målsättningen
              är att minimera antalet personer som ska behöva utnyttja försäkringen,
              och vi betonar att arbetslöshetsförsäkringen är en omställningsförsäkring,
              en försäkring när man går från jobb till ett annat jobb.
            </seg>
            <seg n="433d486e">
              Vårt mål är att korta den här omställningstiden. Varför gör vi
              då det som kan uppfattas som försämringar i goda tider? Ja, svaret
              finns när vi analyserar den tid som vi nu är inne i. Oppositionen
              har helt rätt när man säger att man inte kan kommendera fram jobb.
              Men vi kan skapa ett annat företagsklimat, och vi kan se till
              att människor matchas ihop med rätt jobb.
            </seg>
            <seg n="5eff217c">
              Just nu går Sveriges ekonomi bra, och arbetslösheten sjunker
              dramatiskt. Det innebär att vi får en stor efterfrågan på arbetskraft.
              Då kan vi inte ha människor inlåsta i åtgärder, utan vi måste
              få ut arbetslösa i riktiga jobb, och vi måste se till att det
              lönar sig att gå från arbetslöshet till arbete. Så är inte alltid
              fallet i dag.
            </seg>
            <seg n="58c7384a">
              Det ligger i vårt intresse som ansvariga för Sveriges ekonomi
              att göra de nödvändiga åtgärder som krävs för att skatteintäkterna
              ska öka så att vi kan finansiera vård, skola och omsorg.
            </seg>
            <seg n="ac999473">
              Men finns det verkligen jobb, eller är det bara något som alliansen
              hittar på? I en artikel i Svenska Dagbladet den 8 december kan
              man läsa: Bemanningsföretag värvar företag vid pendeltågen. Och
              i en TT-nyhet från den 5 december säger Amschefen Bo Bylund att
              sysselsättningsökningen i år och nästa år på ungefär 175 000 personer
              bara har överträffats två gånger de senaste 50 åren. Vad säger
              Företagarna om läget i dag?
            </seg>
            <seg n="6a09821a">
              Herr talman! På den hearing som vi hade nyligen i arbetsmarknadsutskottet
              om arbetslöshetsförsäkringen sade Johan Kreicbergs från Företagarna:
              Från vår utgångspunkt är det väldigt viktigt att flera av de här
              åtgärderna genomförs så fort som möjligt. Vi tycker att det är
              viktigt att man ökar intensiteten i jobbsökandet på arbetsmarknaden.
              Vi har redan nu ett väldigt prekärt läge där många av våra medlemmar
              har svårt att hitta arbetskraft. Många gånger är det för att det
              är kompetensbrist, men det är också så att av dem som har sökt
              nya medarbetare under det senaste halvåret är det en femtedel
              som inte har fått några sökande alls.
            </seg>
            <seg n="eeab2e18">
              Med detta i minne kan väl ändå inte oppositionen anse att det
              nu är viktigast att höja taket i arbetslöshetsförsäkringen, att
              ha högre ersättningsnivåer, att ha längre ersättningsperioder
              och att inte dra ned på arbetsmarknadsåtgärder.
            </seg>
            <seg n="71d46201">
              Herr talman! Påverkar då arbetslöshetsförsäkringen arbetsmarknaden?
              Det har pågått en ganska omfattande debatt på olika tidningars
              debattsidor om förändringarna i a-kassan. TCO:s samhällspolitiska
              chef Roger Mörtvik hade en artikel inne på DN Debatt senast i
              fredags där han menade att det är en stor omvandling på gång på
              arbetsmarknaden och en globalisering som nu sker, där människor
              går ut och in i arbete, och därför är försäkringen en viktig trygghet
              inför omställningsperioder.
            </seg>
            <seg n="d8f07503">
              Det är just det vi menar. Vi vill betona att det är en omställningsförsäkring,
              där vi har kvar 80-procentsnivån de 200 första dagarna. Mediantiden
              för arbetslöshet var 74 dagar för kvinnor och 78 dagar för män
              under 2005. Det innebär att vi täcker in det stora flertalet i
              den högre nivån.
            </seg>
            <seg n="f4418462">
              Utformningen av arbetslöshetsförsäkringen påverkar arbetsmarknaden.
              Det visar flera forskningsresultat. Men det väljer vänsterkartellen
              att bortse från.
            </seg>
            <seg n="1d5135df">
              Vi lägger i budgeten för 2007 över 62 miljarder på arbetsmarknadspolitik
              62 miljarder. Av det går 38 miljarder till utbetalningar i arbetslöshetsförsäkringen
              och till aktivitetsstöd. 12 miljarder går till Samhall och lönebidragsutbetalningar.
              3 ½ miljard köper vi arbetsmarknadsutbildningar och andra åtgärder
              för. Det är ingen liten andel av budgeten, herr talman. En viktig
              målsättning är naturligtvis att minska den här budgetposten. Det
              gör vi genom att se till att vi får i gång jobben och att människor
              kan försörja sig på egen hand.
            </seg>
            <seg n="2c04f1ab">
              När man talar om höjningen av a-kassan måste man ta med att vi
              också inför ett jobbavdrag. Det innebär att flertalet får mer
              kvar i plånboken under nästkommande år.
            </seg>
            <seg n="07bb563f">
              Vi kristdemokrater anser ändå att det är viktigt att vi nu följer
              hur den nya jobbpolitiken slår mot olika grupper. Det är en politik
              med jobblinjen i fokus. Det innebär att de som tjänar mest på
              den är de som har ett jobb. Det är viktigt att betona i det här
              sammanhanget att vi i betänkandet har sagt att vi ska följa vilken
              effekt förslagen får på olika grupper. Det handlar om långtidssjukskrivna,
              deltidsarbetande och långtidsarbetslösa. Det handlar också om
              effekten på kulturarbetarna. De har inte en helt vanlig arbetsmarknad.
              Vi får följa hur det här slår.
            </seg>
            <seg n="fa15e17c">
              I debatten har jämställdhetsargument också använts. Ibland har
              det för mig som kristdemokrat känts lite som uppochnedvända världen
              att socialdemokrater och vänsterpartister står och försvarar att
              kvinnor förutsätts fortsätta arbeta deltid och helst kort deltid,
              det vill säga mindre än 50 %. Vart har alla era röster för att
              kvinnor ska gå upp i arbetstid tagit vägen? Här får ni ju viktiga
              påtryckningsmedel gentemot arbetsgivarna för att trycka på om
              att öka arbetstiden och att få åtminstone 50-procentsnivån. Gäller
              inte arbetslinjen längre för oppositionen?
            </seg>
            <seg n="897daf95">
              Herr talman! Sammanfattningsvis vill vi öka arbetskraftsutbudet,
              vilket är viktigt i de här tiderna när ekonomin går bra. Vi vill
              öka incitamenten att bryta en a-kasseperiod och öka viljan att
              ta ett jobb. Vi vill öka egenavgiften till a-kassan så att statens
              subvention minskar. Den är i dag 90 %, vilket är en ganska hög
              nivå, och det får staten skjuta till a-kassan.
            </seg>
            <seg n="9a394f5c">
              I jobbpolitiken ingår också att sänka skatterna för alla arbetstagare.
              Vi återför 15 miljarder till hushållen, vilket kommer att sätta
              ytterligare fart på Sverige men också ge människor mer pengar
              kvar i plånboken. Även med ökade kostnader för a-kassan får man
              mer kvar i plånboken.
            </seg>
            <seg n="8b8da502">
              Fackförbunden känner en oro för vad de här förslagen ska innebära
              och är rädda för att de ska minska deras makt. Det är förståeligt.
              Men jag tycker att det är obehagligt när man använder skrämselpropaganda
              som gör att enskilda medlemmar känner en stor oro.
            </seg>
            <seg n="a95577a1">
              Vi minns åren med den borgerliga regeringen då facken ställde
              upp och demonstrerade mot sänkningar i ersättningsnivåer. Sedan
              kom den socialdemokratiska regeringen och sänkte mer än vad den
              borgerliga regeringen hade gjort. Men då är man i allians med
              Socialdemokraterna, och då blev det tyst hos facken.
            </seg>
            <seg n="3246971a">
              Herr talman! Den tidigare regeringen förmådde inte bryta utanförskapet
              och ge människor riktiga jobb. Vi har mött många besvikna människor
              i valrörelsen, de som undrade vad Socialdemokraterna menade med
              Alla ska med.
            </seg>
            <seg n="7773a198">
              Vi vill nu försöka med andra vägar att klara framtiden. I det
              ingår förändringen i den i dag debatterade arbetslöshetsförsäkringen.
              Alliansen har en politik för jobb, medan oppositionen klamrar
              sig fast vid en hopplös politik som betyder ökad arbetslöshet
              och ökat utanförskap.
            </seg>
          </u>
          <note type="speaker" n="126be696">
            Anf. 41 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-4" n="2a0fd5ca">
            <seg n="34b45033">
              Herr talman! Désirée Pethrus Engström avslutade med att hon hade
              mött många besvikna väljare i valrörelsen. Jag kan hålla med om
              att det var många besvikna i valrörelsen som hade åsikter. Men
              jag måste ändå säga att det finns ännu flera besvikna väljare
              efter valet, de senaste månaderna, när de har fått reda på vad
              förändringarna konkret kommer att innebära när det gäller till
              exempel a-kassan. Det är egentligen det enda skarpa beslut som
              finns i budgeten, förutom skattesänkningarna. Några andra skarpa
              förslag finns ju inte i budgeten.
            </seg>
            <seg n="1b280bef">
              Då kommer vi tillbaka till det som jag har ställt frågor om tidigare
              till dina kolleger i alliansen, nämligen hur detta slår mot olika
              grupper och den otrygghet som väldigt många känner nu. Om de förlorar
              jobbet kommer de att få lägre ersättningar. Det är en otrygg arbetsmarknad
              som din politik kommer att leda till.
            </seg>
            <seg n="228bc4fc">
              Du nämnde också att ni skulle följa hur detta slår mot olika
              grupper. Just ordvalet slår är ju ganska talande. Det är just
              det som det innebär. Det innebär att det slår mot olika grupper.
              Ni erkänner detta, men drar inte några konsekvenser av det.
            </seg>
            <seg n="fb1d2cf0">
              Ni erkänner till exempel att jämställdheten kan drabbas, och
              kulturarbetare. Men varför lägger ni då inte fram några förslag
              för att undvika de fällorna? Ni ska följa och se hur hårt det
              slog mot dem, och sedan får ni göra en bedömning. Det viktigaste
              tycks vara sänkta skatter för dem som redan har jobb. Ni bryr
              er inte om dem som tyvärr har mist ett jobb och är arbetslösa.
              Var är de konkreta åtgärderna för att skapa arbetstillfällen?
            </seg>
          </u>
          <note type="speaker" n="268b080d">
            Anf. 42 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-1" n="69e4336d">
            <seg n="9256ffc5">
              Herr talman! Jag glömde att yrka bifall till förslaget i betänkandet,
              vilket jag naturligtvis skulle ha gjort.
            </seg>
            <seg n="072000ed">
              Det valet handlade om, Ulf Holm, var vilken vision vi ska ha
              för framtiden och vilken målsättning vi har. Den vision som vi
              förmedlade och som vi står för är att människor ska gå från utanförskap
              till arbete. Vår målsättning är inte att människor ska använda
              arbetslöshetsförsäkringen. Vår målsättning är att människor ska
              ha ett jobb, och det var det vi fick vårt mandat på.
            </seg>
            <seg n="1cb14015">
              Nu ser vi att jobben kommer. Du sade tidigare att det handlar
              om att ni faktiskt har haft en jättebra politik innan. Jag tror
              i stället att det handlar väldigt mycket om psykologi. Nu vågar
              företagen börja anställa. Man vet att det är en ny politik på
              gång, och man ser med framtidstro och framtidshopp på att vi ska
              kunna lösa deras situation för att kunna nyanställa. Väldigt många
              företagare har velat nyanställa men har inte vågat.
            </seg>
            <seg n="0f13efc6">
              Det ni gjorde var att satsa alla resurser på arbetsmarknadsåtgärder
              och därmed hindra de riktiga jobben från att komma. Det är ju
              det som har varit det stora problemet och som jag försökte ta
              upp i mitt anförande. Trots att ekonomin under 2005 gick upp satsade
              ni på ännu flera arbetsmarknadsåtgärder i stället för att se till
              att skaffa riktiga jobb. Det är det vi nu kommer att göra med
              nystartsjobben, där människor kan gå till riktiga jobb och erbjuda
              arbetsgivaren en skatterabatt.
            </seg>
            <seg n="015939d1">
              Nu kommer jobben. Det kan du vara ganska säker på.
            </seg>
          </u>
          <note type="speaker" n="a7159721">
            Anf. 43 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-5" n="2a0fd5ca">
            <seg n="c8b6d191">
              Herr talman! En vision om att skapa arbetstillfällen har nog
              alla partier i den här riksdagen. Det är inget speciellt för Kristdemokraterna.
            </seg>
            <seg n="45d52a6b">
              Jag blir dock förvånad över att du i ditt inledningsanförande
              plötsligt pratade väldigt mycket om kompetensbristen, att det
              saknas arbetskraft och så vidare. Det kan jag hålla med om, men
              det hör inte riktigt ihop med a-kassan. Det slår ju mot dem som
              inte kan få ett jobb. Därför satsade vi tidigare mycket på arbetsmarknadsutbildning
              för att bidra till att höja kompetensen och skaffa rätt kompetens
              till den arbetskraft som behövs i Sverige.
            </seg>
            <seg n="33d3ffd1">
              Det drar ni nu ned på väldigt kraftigt, senast i förra veckan
              när ni skulle skjuta upp ert förslag i två månader därför att
              ni hade kommit på att det inte gick att genomföra tekniskt. Då
              tog ni plötsligt 285 miljoner från just arbetsmarknadsutbildningarna
              utan att veta exakt vad det drabbar. Det är ju just kompetenshöjande
              åtgärder för att arbetslösa ska kunna matchas in och få de rätta
              jobben som behövs! Nu kommer i stället personer som inte har chansen
              att få en arbetsmarknadsutbildning inte att få den rätta kompetensen
              och heller inget arbete. Då kan vi börja prata om att man slår
              mot en grupp som redan är utsatt i samhället. Den slår du hårdare
              mot. Det är möjligt att det är Kristdemokraternas politik att
              slå på de svaga i samhället, men jag tror inte att dina väljare
              har uppfattat det budskapet.
            </seg>
          </u>
          <note type="speaker" n="45410780">
            Anf. 44 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-2" n="69e4336d">
            <seg n="391d3834">
              Herr talman! Det våra väljare har sagt att de vill att vi ska
              genomföra är att öka antalet jobb i samhället. Man vill inte gå
              på bidrag. Man vill inte vara utanför arbetsgemenskapen.
            </seg>
            <seg n="8f71c631">
              Det märkliga är att Miljöpartiet här tar upp frågan om arbetsmarknadsutbildning.
              Vad jag kan se har ni ju inte mer pengar än vad vi har att lägga
              på till exempel arbetsmarknadsutbildningar. Jag förstår alltså
              inte varför Ulf Holm tar upp just den delen. Ni har ju inte mer
              pengar. Vi har fortfarande ganska många miljarder trots att vi
              är inne i en högkonjunktur där vi måste få människor att gå ut
              och söka de riktiga jobben i stället för att fastna i arbetsmarknadsåtgärder.
              Är man i arbetsmarknadsåtgärder minskar sökaktiviteten för de
              riktiga jobben. Det vet vi enligt forskning.
            </seg>
            <seg n="0f05c8ab">
              Nu ger vi dem en möjlighet att, i stället för att sitta på arbetsförmedlingen
              och vänta på att få en åtgärd, ta med sig sin skatterabatt till
              arbetsgivaren och säga: Jag har varit arbetslös. Du får en skatterabatt
              om du anställer mig.
            </seg>
            <seg n="3d5d7f86">
              Vi ger den enskilde ett ökat handlingsutrymme och en ökad möjlighet
              att själv styra över sitt liv. Är det inte bra, Ulf Holm?
            </seg>
          </u>
          <note type="speaker" n="61a15eee">
            Anf. 45 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-4" n="4322855e">
            <seg n="09fb54da">
              Herr talman! När det gäller jämställdhetsaspekten av det här
              förslaget tycker jag att det är egendomligt att Désirée Pethrus
              Engström hävdar att vi förutsätter att kvinnor ska fortsätta att
              jobba deltid i otrygga anställningar. Det är ju precis tvärtom!
              Det är ju vi i Vänsterpartiet som har tjatat oss blå om att vi
              ska lagstifta om rätt till heltid, eftersom vi vet att minst 250
              000 personer på arbetsmarknaden i dag jobbar deltid därför att
              arbetsgivaren vägrar att bevilja dem heltid. Det finns varken
              incitamentsstrukturer eller något annat bakom det. Det handlar
              bara om arbetsgivarnas ovilja.
            </seg>
            <seg n="25a5ef1a">
              Det är vi i Vänsterpartiet som har velat driva på för kraftiga
              begränsningar i de tillfälliga och otrygga anställningarna som
              ytterst mest drabbar kvinnor, framför allt kvinnor i låglöneyrken.
              Det är vi som vill satsa mer pengar på arbetsmiljöarbete, på arbetstidsförkortning
              och på flera anställda i välfärdssektorn, där väldigt många kvinnor
              arbetar och upplever en alldeles för hög belastning. Det är vi
              i Vänsterpartiet som har lagt fram alla konstruktiva förslag som
              över huvud taget har tagits upp här i kammaren förslag som faktiskt
              skulle leda till att kvinnor kan utöka sin arbetstid, orka jobba
              heltid och dessutom ha rätt att kräva att få jobba heltid även
              om arbetsgivaren vägrar det.
            </seg>
            <seg n="5db509f9">
              Alla de här förslagen avfärdas av alliansen. Icke ett enda av
              de här förslagen ställer man upp på. Man vill utöka rätten att
              anställa folk i korta visstidsanställningar. Man vill inte lagstifta
              om rätt till heltid. Man vill skära ned på arbetsmiljöarbetet,
              och man vill definitivt inte anställa flera i den offentliga sektorn.
            </seg>
            <seg n="6a3d4911">
              Då undrar jag: På vilket sätt rättfärdigar då ni i alliansen
              att ni vill slänga på dessa kvinnor, som även fortsättningsvis
              kommer att ha en mer utsatt position på arbetsmarknaden, ett sämre
              skydd i arbetslöshetsförsäkringen?
            </seg>
          </u>
          <note type="speaker" n="34d1b77c">
            Anf. 46 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-3" n="69e4336d">
            <seg n="7943a108">
              Herr talman! Argumentationen här faller i hög grad tillbaka på
              frågeställaren. Som jag har förstått det har ju Vänsterpartiet
              varit med under förra mandatperioden. Varför införde ni då inte
              rätten till heltid under den perioden? Den frågan tycker jag ändå
              att man måste ställa sig. Vad jag har förstått har de fackliga
              organisationerna sagt nej till det förslaget.
            </seg>
            <seg n="aba6db1c">
              Jag tror att många av dem som jobbar till exempel kort deltid
              i dag finns i vård- och omsorgssektorn, och det tycker jag är
              fel. Jag tycker att man ska förändra det. Men jag tycker att det
              är landsting och kommuner som nu ska agera. Den nya arbetslöshetsförsäkringen
              fungerar som ett argument för att vi nu måste få slut på de här
              korta deltiderna som många kvinnor inte vill ha. Jag är helt med
              Josefin Brink på att det är något som bör försvinna. Men frågan
              är om det är rätt att gå lagstiftningsvägen.
            </seg>
            <seg n="70407485">
              Sedan undrar jag än en gång varför inte Josefin Brinks parti
              införde detta under den förra mandatperioden.
            </seg>
          </u>
          <note type="speaker" n="f81e5ee8">
            Anf. 47 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-5" n="4322855e">
            <seg n="fc2b68db">
              Herr talman! Till skillnad från hos alliansen fanns det i den
              förra majoriteten ett visst intresse av att utreda konsekvenserna
              och ta reda på hur landet låg innan man lade fram olika förslag.
              Därför hann vi inte genomföra förslaget om rätt till heltid innan
              alliansen vann valet. Men det fanns faktiskt en färdig utredning
              och ett förslag om rätt till heltid som alliansen mycket väl hade
              kunnat lyfta fram och driva igenom här i kammaren. Den frågan
              tycker jag definitivt studsar tillbaka på frågeställaren själv.
              Det man inte har genomfört behöver inte vara någonting som man
              har struntat i, utan det kan ju vara något som har varit på väg.
              När det gäller just rätten till heltid har det definitivt varit
              det, och det vet Désirée Pethrus Engström mycket väl.
            </seg>
            <seg n="c4db1b3a">
              Det intressanta i sammanhanget är ändå detta: Om man inte vill
              vidta några åtgärder som kan utöka rätten för kvinnor, som vi
              vet i dag är systematiskt missgynnade på arbetsmarknaden, att
              öka sin arbetstid, om man inte vill att de ska ha rätt till fasta
              jobb på heltid och heller inte vill ge dem möjlighet att orka
              jobba heltid med hjälp av ett systematiskt arbetsmiljöarbete och
              genom mer personal i hårt belastade verksamheter om man inte vill
              genomföra några sådana åtgärder, Désirée Pethrus Engström, måste
              man ju också se att det är väldigt orättvist att i stället säga
              till dessa kvinnor att de åtminstone ska få betala riktigt dyrt
              för a-kassan och inte kunna få en ordentlig ersättning. Ni fördjupar
              ju orättvisorna på det här sättet, men erbjuder inga lösningar.
            </seg>
          </u>
          <note type="speaker" n="dbf1f55f">
            Anf. 48 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-4" n="69e4336d">
            <seg n="6099a6e7">
              Herr talman! Jag kan garantera Josefin Brink att vi i alliansgruppen
              i utskottet har tittat på de olika förslagen. Vi har bett om olika
              beräkningar för hur den nya politiken slår. Vi kan konstatera
              att majoriteten får mer pengar kvar i plånboken, trots höjningar
              i a-kassan. De som möjligtvis inte får så mycket är de som inte
              jobbar så mycket. Det är den jobbpolitik vi har, det vill säga
              att gynna att människor går upp i arbetstid. Det är vår politik.
            </seg>
            <seg n="d70b6382">
              Jag trodde att vi delade den politiken med oppositionen, det
              vill säga att människor ska jobba mer. Det ligger i hela EU:s
              arbete just nu. Hela Lissabonstrategin går ut på att vi ska öka
              andelen arbetade timmar i samhället. Vi kompenserar den höjda
              a-kasseavgiften med jobbavdraget.
            </seg>
            <seg n="fffbb2ac">
              Många förslag ligger på departementen. De verkar ha varit obehagliga
              att ta i för den förra regeringen och stödpartierna. Där ligger
              bland annat rätten till heltid. Frågan kvarstår. Den frågan har
              drivits under lång tid. Att det skulle vara en ny idé som har
              kommit under de senaste åren Vi hann inte fatta beslut. är en
              bortförklaring, herr talman.
            </seg>
          </u>
          <note type="speaker" n="be481014">
            Anf. 49 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-5" n="a0a2e06a">
            <seg n="dbde0d99">
              Herr talman! Désirée Pethrus Engström undrade i sitt anförande
              varför vi socialdemokrater är så upprörda över de kvinnofientliga
              inslagen i betänkandet. Det gjorde mig lite förvånad. Jag var
              lite mer beredd på hur övriga talare från alliansen har hanterat
              problemet. Med någon sorts tystnadens förskräckta rodnad har man
              försökt att gå förbi den delen och undvikit att prata om problemet.
              Jag kan förstå det. Det är naturligtvis ett av de många svåra
              problemen i förslaget.
            </seg>
            <seg n="d67d14b4">
              Återigen undrar jag hur man från alliansens sida ser på de uppenbart
              kvinnofientliga inslagen i a-kasseförslaget? Ni har till och med
              erkänt själva, om än mycket modest, i både proposition och betänkande
              att det är precis så det kommer att bli. Tidigare replikant Josefin
              Brink argumenterade på ett bra sätt i frågan. Men svaret återstår.
              Vi kommer naturligtvis inte att få svar här heller. Men jag vill
              ändå förklara att vi är upprörda, och vi kommer fortsättningsvis
              att vara upprörda, över dessa aspekter på förslaget. Vi kommer
              att fortsätta att jaga er i frågan.
            </seg>
          </u>
          <note type="speaker" n="7d661c0a">
            Anf. 50 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-5" n="69e4336d">
            <seg n="5eb2d044">
              Herr talman! Frågeställaren tar upp hur vi ska lösa situationen
              för en stor grupp. Det är 3,8 miljoner som berörs av förslaget.
            </seg>
            <seg n="5cb2f40d">
              Låt oss se på konstruktionen. Tanken är att det ska löna sig
              att gå upp i arbetstid. Patrik Björck kan naturligtvis undra hur
              många som befinner sig i kort deltid. Ja, det är ett antal kvinnor
              som är där. Men ska vi då konservera det hela? Ska vi säga att
              vi inte vill göra förändringar eftersom det är en grupp som vi
              tycker ska vara kvar i kort deltid? Ska vi fortsätta att driva
              att det skulle vara ett bra förslag?
            </seg>
            <seg n="2ab948f0">
              Vi måste titta på vad som är fokus. Fokus är arbetslinjen. Det
              är det som jag har trott att vi har varit överens om med oppositionen.
              Hur ska vi gynna dem som jobbar lite? Nej, förslaget gör inte
              det. Det ska vi vara ärliga med. Det gynnar inte dem som jobbar
              lite. Förslaget gynnar att man går upp i arbetstid. Det är så
              förslaget ser ut. Det har varit uppenbart.
            </seg>
          </u>
          <note type="speaker" n="1798ce4b">
            Anf. 51 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-6" n="a0a2e06a">
            <seg n="f0b9c050">
              Herr talman! Om jag förstår Désirée Pethrus Engström rätt innebär
              hennes förslag i så fall att det inte bara är arbetslösa i allmänhet
              som är lata utan att framför allt kvinnor är lata. Det blir konsekvensen
              av Désirée Engströms resonemang. På något annat sätt kan man inte
              förstå det.
            </seg>
            <seg n="a42b5317">
              Du kommer undan med att säga att det inte rör sig om så många.
              Det är en försumbar mängd, 10 000 eller 100 000 personer. Men
              för den det drabbar det är oerhört viktigt att komma ihåg är det
              alltid 100 %. För den som drabbas av arbetslöshet och som drabbas
              av förslagen och den förhöjda finansieringsavgiften är det fråga
              om 100 %. Det är den ensamstående kvinnan i deltidsarbetslöshet
              som får de förhöjda finansieringsavgifterna och den försämrade
              ersättningen. För henne är det 100 %.
            </seg>
          </u>
          <note type="speaker" n="3f6847e4">
            Anf. 52 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-6" n="69e4336d">
            <seg n="ac3ea121">
              Herr talman! Det var tur att jag hade en replik kvar. Det är
              högst anmärkningsvärt att över huvud taget påstå att det här skulle
              innebära att vi tycker att kvinnor är lata. Hela jämställdhetsdebatten
              handlar om att det inte är kvinnor som ska ta ut hela deltiden,
              att det inte är kvinnor som ska vara ensamma hemma och sköta barnen.
              De ska öka sin andel på arbetsmarknaden. I stället kanske männen
              måste dra ned på sin arbetstid. Är det inte det som är målsättningen?
              Är målsättningen att konservera kvinnorna i de korta deltiderna?
              Det är det frågan handlar om. Jämställdhetsarbetet har aldrig
              handlat om att konservera kvinnor i korta deltider.
            </seg>
            <seg n="54e0b6d2">
              Vi ska följa kvinnorna och se hur detta slår. Vi ska se till
              att kvinnor får en bättre arbetsmarknad, och vi ska erbjuda kvinnor
              riktiga jobb. Det är en ny politik som ska öka möjligheterna för
              kvinnor till eget företagande och till flera riktiga jobb än vad
              ni har kunnat erbjuda. Det ni föreslår som, herr talman, inte
              går att utläsa eftersom Socialdemokraterna inte har några egna
              förslag i fråga om ekonomin på den utskottsdelen är att vi ska
              säga nej till alla förändringar och att vi ska ligga kvar där
              vi har legat. Det är en gammal arbetsmarknadspolitik, och den
              innebär inga förändringar för kvinnorna. Vad vill ni egentligen?
            </seg>
          </u>
          <note type="speaker" n="82011840">
            Anf. 53 Statsrådet SVEN OTTO LITTORIN (m):
          </note>
          <u who="unknown" xml:id="i-d095226873d2197d-0" n="69e4336d">
            <seg n="c3287866">
              Herr talman! Nästan en miljon svenskar i vuxen ålder står utanför
              den reguljära arbetsmarknaden eller arbetar mindre än han eller
              hon skulle vilja. 52 000 personer är långtidsarbetslösa. 100 000
              ungdomar under 24 års ålder är utan ett reguljärt arbete. Hade
              arbetskraftsdeltagandet varit detsamma bland invandrare som bland
              infödda svenskar hade vi haft ytterligare 100 000 flera sysselsatta.
            </seg>
            <seg n="8ec5cd4e">
              Jobben kommer, säger Socialdemokraterna. Men arbetskraftsdeltagandet
              i oktober 2006 var lika stort, eller litet, som i oktober 2005.
              Det är lika många utanför.
            </seg>
            <seg n="8c6949eb">
              Allt detta sker mitt i en brinnande högkonjunktur. Det duger
              inte. Vi måste återupprätta arbetslinjen i svensk politik. Sverige
              har nu en regering som tar jobben på allvar.
            </seg>
            <seg n="da2a99fa">
              Patrik Björck menade i sitt inlägg att politiken är både hjärndöd
              och hjärtdöd. Jag skulle säga att det är socialdemokratin som
              är tondöv för utanförskapet. Denna tondövhet ledde till det sämsta
              valresultatet för Socialdemokraterna sedan 1914. Tondövheten har
              uppenbarligen fortsatt efter valet. Det är samma politik som ledde
              till massarbetslösheten som också ska gälla för den mandatperiod
              vi nu är i, om Socialdemokraterna hade fått välja.
            </seg>
            <seg n="d5fc3a38">
              Regeringens mål är full sysselsättning. Alla som vill och kan
              arbeta ska ha möjlighet att vara med på arbetsmarknaden. För att
              det ska fungera måste hela den ekonomiska politiken vara inställd
              på arbetslinjen. Politiken bygger, som jag har sagt så många gånger
              förr, på tre tydliga ben.
            </seg>
            <seg n="a0a82b05">
              För det första måste det löna sig att arbeta. Pomperipossa som
              spökade i skattedebatten för 30 år sedan befann sig då bland de
              högsta inkomsttagarna. I dag återfinns hon längst ned. Bland de
              sämst betalda på den svenska arbetsmarknaden finns i dag en alldeles
              för liten ekonomisk vinst i att röra sig från utanförskap och
              in på arbetsmarknaden.
            </seg>
            <seg n="bc5974cc">
              Trams, säger Josefin Brink, när nio av tio kvinnor i vården förlorar
              ekonomiskt på att jobba jämfört med att inte jobba. Det tycker
              jag är cyniskt. Vi föreslår därför ett jobbavdrag som procentuellt
              sett mest gynnar de sämst betalda. Att alla, oavsett inkomst,
              från årsskiftet kan tjäna de första 31 800 kronorna utan att betala
              skatt kommer att betyda mest för dem med små löner, framför allt
              lågavlönade kvinnor.
            </seg>
            <seg n="bae91778">
              För det andra måste det bli enklare och billigare att starta
              och driva företag, anställa och ha anställda. Här har regeringen,
              Ulf Holm, levererat en lång rad förslag för att underlätta för
              företagsamheten i Sverige. Det handlar om såväl sänkta eller avskaffade
              arbetsgivaravgifter som enklare regler, lättare tillgång till
              riskkapital och andra liknande förslag för att underlätta såväl
              företagande som anställningar.
            </seg>
            <seg n="4dfe2689">
              För det tredje måste arbetsmarknadspolitiken i övrigt stödja
              arbetslinjen. Det sker dels genom att vi återupprättar arbetslinjen
              i a-kassan, dels genom att åtgärderna i till exempel Ams fokuserar
              på den helt avgörande matchningsfunktionen och på dem som befinner
              sig längst bort från arbetsmarknaden: de långtidsarbetslösa, människor
              med funktionshinder och de med invandrarbakgrund.
            </seg>
            <seg n="1638b289">
              I varenda debatt och vid vartenda arbetsplatsbesök jag var på
              i valrörelsen togs frågan om a-kassan upp. Jag debatterade den
              med Wanja Lundby-Wedin i Haparanda, med Marita Ulvskog i Umeå
              och med flera av kammarens ledamöter runt landet under hela valrörelsen.
              Förslaget var inget vi hymlade om eller mörkade med. Vi var tydliga
              med att prata om såväl förändringar i a-kassan som jobbavdraget.
            </seg>
            <seg n="66063704">
              I varje debatt menade mina meningsmotståndare att vi inte skulle
              kalla a-kassan bidrag när det är en försäkring, och jag kan bara
              hålla med. Men a-kassan är tänkt att vara en omställningsförsäkring.
              I ordet finns två led: omställning, det vill säga att a-kassan
              inte ska vara en permanent försörjningskälla, och försäkring,
              det vill säga att det rimligen ska finnas något samband mellan
              premie, ersättningsnivå och arbetslöshet.
            </seg>
            <seg n="2fa35a6e">
              I dag är försäkringsmässigheten nästan totalt borta ur systemet.
              Som Désirée sade täcks 90 % av arbetslöshetsersättningen av skattemedel
              som till ingen del är öronmärkta i några arbetsgivaravgifter,
              som ibland antyds i debatten. Bara 10 % täcks av medlemsavgifter.
              Arbetslösheten inom den egna kassans verksamhetsområde påverkar
              i dag i stort sett inte den enskilde medlemmens avgift alls. Genom
              förslaget ser vi till att försäkringsmässigheten ökar.
            </seg>
            <seg n="89b48ee8">
              Herr talman! Som jag har sagt många gånger förut: Jag vill självklart
              inte att någon ska behöva leva på vare sig 80 %, 70 % eller 65
              % ersättning utan på 100 % av en lön. Det är självklart det inser
              jag också en uppfattning som jag tror att jag delar med både oppositionen
              och parterna på arbetsmarknaden. Men att det i politiken och på
              andra håll i samhällsdebatten verkar finnas en total omedvetenhet
              om att ersättningsnivåerna påverkar arbetslösheten är förvånande,
              eller för att citera Lars Calmfors i DN: En sådan bristande insikt
              om att försäkringsförmåner har effekter på försäkringstagarnas
              beteende måste vara helt unik i försäkringsverksamhet.
            </seg>
            <seg n="e58ab602">
              För att återupprätta arbetslinjen också i arbetslöshetsförsäkringen
              behöver vi minska ersättningsnivåerna, skärpa kvalifikationskraven
              och höja egenavgifterna. Det är tuffa besked, men helt nödvändiga
              om vi vill göra vad vi kan för att få människor tillbaka i arbete.
              Låt mig konstatera, som jag gjort så många gånger förr, att för
              den enskilde med ett arbete innebär våra samlade förslag ett kraftigt
              positivt netto i plånboken. För den enskilde utan arbete innebär
              den samlade politiken att vi tar krafttag för flera jobb och minskat
              utanförskap.
            </seg>
            <seg n="d605e85c">
              Herr talman! Låt mig slå fast två saker. För det första: Vi föreslår
              inte dessa förändringar i arbetslöshetsförsäkringen därför att
              vi vill jäklas med folk ursäkta språket utan därför att vi är
              helt övertygade om att det är en viktig pusselbit i vårt totala
              jobbprogram.
            </seg>
            <seg n="6bd12bfa">
              För det andra: Vi tror inte att folk är arbetslösa för att de
              vill det eller för att de skulle vara lata eller någonting sådant
              som vi har hört i debatten. Tvärtom. Men jag ber att åter få citera
              Lars Calmfors i DN: Självklart skulle det bästa vara om det gick
              att öka sysselsättningen kraftigt utan att minska förmånerna i
              arbetslöshetsförsäkringen. Men det är vad socialdemokratiska regeringar
              försökt göra i ett drygt decennium utan att lyckas.
            </seg>
            <seg n="8948382e">
              Så är det. Den socialdemokratiska vägen till full sysselsättning
              är prövad och i allmänna val funnen misslyckad. Var femte står
              utanför. Det duger inte. Det är ett hån mot de arbetslösa att
              tro att mer av den politik som ledde till massarbetslösheten skulle
              vara bättre på att lösa problemet än den politik som erfarenhetsmässigt
              visat sig bättre på att få människor tillbaka i arbete. Eller
              för att återigen citera Lars Calmfors: Det är helt klart att åtgärderna
              , det vill säga regeringens politik, sammantaget kommer att ha
              positiva sysselsättningseffekter.
            </seg>
            <seg n="e19f1e71">
              Herr talman! Under hösten har rests frågor om hur den förändrade
              arbetslöshetsförsäkringen kan skapa nya jobb och i så fall var
              de kommer. Det har också rests frågor, också här i kammaren nu,
              om det inte egentligen är regeringens avsikt att skapa en låglönesektor
              i ekonomin som ett resultat av dessa förändringar. Låt mig först
              konstatera att höga skattekilar på arbete och höga marginaleffekter
              på arbete naturligtvis först tränger ut arbetstillfällen i de
              branscher där personalintensiteten är som högst. Det är också
              omvänt så att det förmodligen är där jobben kommer först. Det
              handlar alltså om tjänstebranscher och tjänstejobb i ett brett
              perspektiv.
            </seg>
            <seg n="bfd7380a">
              Det handlar också förmodligen om jobb i mindre företag. De större
              konkurrensutsatta företagen har varit extremt bra på produktivitetsförbättringar
              de senaste decennierna. Det är viktigt och bra för att de ska
              kunna konkurrera internationellt. Men dessa företag har inte ökat
              antalet anställda och kommer sannolikt inte heller att göra det
              framöver. Det är de mindre och medelstora företagen som är räddningen
              när det gäller jobben, och det är bra.
            </seg>
            <seg n="9f86f948">
              När jag läste ekonomi trodde många av oss att forskningsfronten
              bestod av tusen ingenjörer i vita rockar som marscherade fram
              med bunsenbrännare och provrör i händerna. Men i dag vet vi mer.
              Vart tredje läkemedel som når marknaden lär vara framforskat i
              mikroföretag med färre än fem anställda. Mindre företag tenderar
              också att vara bättre på att hantera förändringar i ekonomin.
              Man är snabbare på att ställa om affärsidéer och prismodeller
              än större företag, vilket i sin tur leder till att man är mindre
              snabb på att säga upp när ekonomin förändras. En samhällsekonomi
              med många mindre företag är dessutom mindre sårbar av den anledningen
              att konjunkturcyklerna för olika branscher ser olika ut, vilket
              gör att konjunktursvängningarna ur arbetsmarknadssynpunkt blir
              mindre problematiska.
            </seg>
            <seg n="b45a7928">
              Ur detta perspektiv: Vad betyder då arbetslöshetsförsäkringen
              för jobbskapande? Ja, det första vi vet är resultatet av de senaste
              två decenniernas forskning på det här området. I OECD:s jobbstudie
              från tidigare i år sammanfattas erfarenheterna, och med alla de
              reservationer som förstås följer på sammanvägda forskningsresultat
              visar OECD att 10 % sänkning av ersättningsnivåerna leder till
              en sänkning av arbetslösheten med 1,2 procentenheter.
            </seg>
            <seg n="770f8b98">
              Men vad är det då för mekanismer som leder till detta resultat?
              Fackföreningsrörelsen liksom en del här i kammaren varnar för
              en utveckling av en låglönemarknad, en oro som jag inte delar
              av tre skäl.
            </seg>
            <seg n="9d5a1724">
              För det första täcks 94 % av löntagarna på svensk arbetsmarknad
              av kollektivavtal. Det är bra, och det är viktigt, och jag är
              övertygad om att facket aldrig kommer att gå med på en utveckling
              åt det håll som man nu varnar för. Det är också därför jag så
              starkt försvarar kollektivavtal och svensk arbetsrätt.
            </seg>
            <seg n="1d39bc35">
              För det andra: Redan i dag måste man ju ta ett jobb till 90 %
              av ersättningen. Har man då en lön som är ganska hög jämfört med
              många andra, säg på 18 000 kr, så får man en ersättning på 14
              400 kr. Då måste man alltså redan i dag ta ett jobb med 12 960
              kr i månaden. Den typen av jobb finns inte i Sverige, och det
              är bra att det är på det sättet.
            </seg>
            <seg n="c76d7d3e">
              För det tredje: När Socialdemokraterna sänkte ersättningsnivåerna
              1996 från 80 % till 75 % såg vi inte en löneutveckling av det
              slag som LO, Patrik Björck, Josefin Brink med flera nu varnar
              för. Det blev inte en låglönemarknad, utan tvärtom steg reallönerna.
            </seg>
            <seg n="9560bc32">
              Det är inte ersättningsnivåerna i a-kassan som avgör löneutvecklingen,
              utan de makroekonomiska förutsättningarna i ekonomin i huvudsak
              produktivitet och konkurrenskraft. Att vi nu återupprättar arbetslinjen
              i a-kassan påverkar inte lönerna annat än möjligen den totala
              löneökningstakten, på marginalen och över tiden. Här vill jag
              poängtera att det inte handlar om ett inlägg i avtalsrörelsen
              utan ett påpekande som bygger på internationella erfarenheter.
              Med jobbavdraget kommer dessutom resultatet för den enskilde att
              bli mycket gott. Jobbavdraget ger mer än två genomsnittliga avtalsrörelser
              bara som en liten jämförelse.
            </seg>
            <seg n="a2c00217">
              Ett annat argument man ofta hör är att omställningen skulle försvåras
              av regeringens förslag. Jag håller inte alls med om det. Arbetslöshetsperiodens
              mediantid är, som Désirée Pethrus Engström sade, ungefär 75 dagar.
              Då ligger nivån kvar på 80 %.
            </seg>
            <seg n="421091bc">
              Problemet är inte omställningarna utan massarbetslösheten. Vi
              har haft tolv år av misslyckad politik som har lett oss till den
              situation vi nu befinner oss i. Då kan vi inte bara stå vid sidan
              av och låtsas som ingenting och driva mer av samma politik som
              har lett till de problem som finns. Dessutom är det så att när
              vi ser en politik som leder till att flera arbetstillfällen växer
              fram, ja, då underlättas ju samma omställning. När det finns många
              lediga jobb i kombination med en väl fungerande matchning, då
              fungerar också omställningen smidigare.
            </seg>
            <seg n="ddd4d05d">
              Herr talman! Det har under beredningsprocessen förekommit kritik
              mot att det har gått för fort och att förslaget skulle vara omöjligt
              att genomföra. Ja, den som märker att kritiken i sak inte biter
              kommer naturligtvis att anföra formmässig kritik i stället: Det
              håller inte, det går för snabbt eller det är hafsigt gjort. Men
              det är inte sant.
            </seg>
            <seg n="bc3efa5f">
              Som jag konstaterat har förslagen i sig debatterats, diskuterats,
              stötts och blötts i två och ett halvt års tid och var huvudfrågan
              i årets valrörelse. Vi har haft två hearingar och en remissrunda,
              även om den var kort. Vi har haft en hearing i arbetsmarknadsutskottet.
              Alla har kommit till tals.
            </seg>
            <seg n="7259207b">
              Jag konstaterar att Lagrådet i sitt remissyttrande kallar beredningsprocessen
              godtagbar mot bakgrund av den korta tid en nytillträdd regering
              har på sig för att lägga fram en ny statsbudget. Jag konstaterar
              också att oppositionen inte har en egen samlad budgetpolitik.
            </seg>
            <seg n="1939f49b">
              Den kritikpunkt som handlar om att förslagen är tekniskt komplicerade
              att genomföra har jag respekt för, men att systemet skulle braka
              ihop den 1 januari är naturligtvis inte sant. Vi har haft ett
              gott samarbete med Arbetslöshetskassornas samorganisation, Försäkringskassan
              och andra myndigheter under arbetets gång. En och annan kanske
              inte har gillat våra förslag eller arbetstakten men har ändå förstått
              syftet och riktningen. Arbetsmarknadsutskottet har också i sitt
              betänkande skjutit upp nedtrappningen i ersättningsnivåerna till
              den 5 mars nästa år för att säkerställa rättssäkerhet i betalningarna,
              och det är bra.
            </seg>
            <seg n="63725796">
              Herr talman! Närmare 250 000 namnunderskrifter har via LO samlats
              in som protest mot förslaget. Även andra fackförbund har engagerat
              sig mer eller mindre ljudligt. Jag har respekt för dem som engagerat
              sig och som vill göra sin röst hörd. Och tagen ur sitt sammanhang
              kan jag förstås förstå kritiken. Vem vill ha höjd premie och sänkt
              ersättningsnivå om man kan slippa det?
            </seg>
            <seg n="735e0e44">
              Men den som har ett arbete får också jobbavdraget och går netto
              med plus i plånboken, som LO-tidningen i sitt senaste nummer så
              tydligt visar. Den som inte har ett arbete slipper avgiftshöjningen,
              och därtill kommer nedtrappningen först efter 200 dagar.
            </seg>
            <seg n="1895dd16">
              För den som är långtidsarbetslös kommer nystartsjobben från den
              1 januari och under nästa år jobb- och utvecklingsgarantin, som
              kommer att ersätta aktivitetsgarantin, liksom förstärkta insatser
              inom ramen för Ams verksamhet för dem som har varit borta länge
              från arbetsmarknaden. Därtill ställs som sagt alla ekonomiska
              system in på samma mål: att skapa förutsättningar för nya jobb.
            </seg>
            <seg n="61fbfe41">
              Herr talman! Jag har i debatten en hel del gånger fått höra att
              våra förändringar i arbetslöshetsförsäkringen skulle vara ett
              systemskifte i den svenska arbetsmarknadspolitiken. Så är det
              naturligtvis inte. Vi går ned till de nivåer som i grund och botten
              gällde 1997. Det stora systemskiftet i svensk politik stod Socialdemokraterna
              för när de gav upp arbetslinjen. Med var femte svensk i arbetsför
              ålder utanför måste vi få arbetslösa tillbaka i arbete. Det är
              där den stora skillnaden ligger mellan dem som har och dem som
              inte har ett arbete. En politik för arbete innebär att flera kan
              känna arbetsgemenskap, känna hopp för framtiden, känna sig behövda
              och delaktiga och genom en arbetsinkomst, eller åtminstone ett
              hopp om en inkomst, känna oberoende, trygghet och framtidstro.
            </seg>
            <seg n="511694a2">
              Men mer av samma medicin som ledde oss in i massarbetslösheten,
              en politik som accepterar utanförskapet och som så effektivt visat
              sig verkningslöst för att öka sysselsättningen och minska arbetslösheten,
              är fel väg att gå. Varför är oppositionen så förälskad i en politik
              som har lett till att över en miljon svenskar saknar ett jobb
              att gå till? För mig är det obegripligt. Vad är då oppositionens
              förslag? Jo, att det ska vara samma som förut. Men låt mig påpeka
              att gör man som man har gjort, kommer det också att gå som det
              har gått.
            </seg>
            <seg n="914b3004">
              Herr talman! Allians för Sverige gick till val på en politik
              för arbete. De förändringar i arbetslöshetsförsäkringen som vi
              nu debatterar är en viktig del för att återupprätta arbetslinjen
              och få flera i arbete. Vi sade före valet vad vi skulle göra,
              och nu gör vi det som vi har sagt.
            </seg>
            <seg n="deff75d4">
              Slutligen, herr talman, är att ta politiskt ansvar att leva upp
              till väljarnas förväntningar trots mediestormar, debatter och
              mothugg inte blind för problemen utan tvärtom med vidöppna ögon
              därför att stora samhällsproblem ibland också kan kräva besvärliga
              beslut. Vi som har det ansvaret får inte backa utan göra det som
              vi måste göra för att lösa de problem väljarna bad oss att lösa.
            </seg>
          </u>
          <note n="164ed835">
            I detta anförande instämde Annicka Engblom (m).
          </note>
          <note type="speaker" n="19bdb09e">
            Anf. 54 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-6" n="4322855e">
            <seg n="8e8d23aa">
              Herr talman! Det stämmer att jag sade i mitt inledningsanförande
              att det redan i dag lönar sig att arbeta och att allt annat bara
              är retoriskt trams. På det svarar arbetsmarknadsministern, häpnadsväckande,
              att för nio av tio kvinnor i den svenska vården lönar det sig
              bättre att inte arbeta än att arbeta.
            </seg>
            <seg n="484b26ef">
              Herr talman! Jag tror att det är flera än jag som faktiskt vill
              ha en förklaring på detta mycket egendomliga påstående. Jag tror
              att det blir svårt för arbetsmarknadsministern att hävda att det
              stämmer. Men det säger något om det resonemang som ligger bakom
              förslagen i a-kassan, det som föregående talare, Désirée Pethrus
              Engström, var inne på, att det är för generösa ersättningsnivåer
              i a-kassan som gör att kvinnor jobbar deltid och att folk väljer
              att vara arbetslösa i stället för att arbeta. Jag undrar om det
              är arbetsmarknadsministerns mening att det ligger till på det
              sättet. Det vore bra att få höra det.
            </seg>
            <seg n="98ca3a8b">
              När det sedan gäller kollektivavtalen, som arbetsmarknadsministern
              säger sig värna, hävdar han att det inte alls finns någon tanke
              på att lönerna ska pressas ned och att kollektivavtalen minsann
              kommer att se till att lönerna hålls uppe. Ja, men avtalen tecknas
              ju inte i ett vakuum. Nivåerna i avtalen avgörs av styrkeförhållandena
              på arbetsmarknaden. Och det handlar om antalet medlemmar i facket,
              om antalet arbetslösa och om hur många som faktiskt konkurrerar
              om varje jobb. Det är i det sammanhanget som vi menar att era
              förslag om försämringar i a-kassan och dyrare medlemsavgift riskerar
              att försvaga fackföreningarna och göra det svårare att teckna
              bra kollektivavtal.
            </seg>
          </u>
          <note type="speaker" n="5333a310">
            Anf. 55 Statsrådet SVEN OTTO LITTORIN (m) replik:
          </note>
          <u who="unknown" xml:id="i-d095226873d2197d-1" n="69e4336d">
            <seg n="c20fed2b">
              Herr talman! Det här med att nio av tio kvinnor i vården förlorar
              på att arbeta kommer från en rapport, publicerad i februari 2005,
              som det skrevs om på DN Debatt i samma veva. Man vägde samman
              skatter, bidrag, löner och ersättningar och konstaterade att det
              är på det sättet. Om man inte tror att det sammanvägda ekonomiska
              utfallet för varje hushåll spelar någon roll är det klart att
              man kan ha vilken politik som helst utan att det leder till något
              resultat.
            </seg>
            <seg n="5a6fd9c3">
              Det är därför som vi lägger fram jobbavdraget, just för att de
              med låga inkomster, framför allt kvinnor, ska få mer pengar över
              i plånboken. Jag undrar lite grann hur Josefin Brink kan tycka
              att det är en dålig idé att man ska få mer över i plånboken och
              att det ska löna sig bättre att arbeta. Det har vi lite ett svar
              på.
            </seg>
            <seg n="ac0ea489">
              När det gäller kollektivavtalsdiskussionerna är det naturligtvis
              så att det vi har sett i den ekonomiska utvecklingen under de
              senaste decennierna är att när vi har ungefär samma vakansgrader
              i ekonomin, vilket har hänt några gånger, år 2000, 2002 och nu,
              har vi varje gång haft en högre arbetslöshet. Det betyder att
              matchningen på arbetsmarknaden fungerar sämre. Det är allvarligt
              att det är på det sättet. Det är därför vi försöker se till att
              göra arbetsmarknadspolitiken i övrigt bättre, för att få denna
              matchning att fungera.
            </seg>
            <seg n="bb4ffa49">
              Jag ska träffa LO den 12 januari för att just diskutera detta
              och se hur vi inom ramen för Ams till exempel kan få matchningsfunktionen
              att fungera bättre.
            </seg>
            <seg n="2ab880fb">
              Låt mig knyta an till Josefin Brinks sista diskussionspunkt om
              vad som händer i kollektivavtalsförhandlingarna. Får vi färre
              arbetslösa blir det ett tryck uppåt på löneläget, precis som Calmfors
              har resonerat i sina debattartiklar. Det är bara att konstatera
              att det är på det sättet. Därmed tycker jag att de farhågor som
              Josefin Brink ger uttryck för känns hanterade.
            </seg>
          </u>
          <note type="speaker" n="f7868e56">
            Anf. 56 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-7" n="4322855e">
            <seg n="15595568">
              Herr talman! Sanningen är att fler kommer att bli öppet arbetslösa
              med regeringens politik. Det säger ni själva i budgetpropositionen.
              I storleksordningen 55 000 platser i arbetsmarknadspolitiska åtgärder
              kommer att försvinna i och med årsskiftet. Det innebär att betydligt
              fler personer kommer att vara öppet arbetslösa och konkurrera
              om jobben i stället för att exempelvis genomgå utbildningar för
              att höja sin kompetens eller skaffa sig ny och aktuell arbetslivserfarenhet
              för att ha större chans att komma tillbaka. Att arbetslösheten
              skulle minska genom era åtgärder är helt enkelt fel.
            </seg>
            <seg n="83864bde">
              Jag skulle dessutom vilja ha svar på en fråga som arbetsmarknadsministern
              nästan aldrig vill ta i. Vad menar regeringen med att ni vill
              ha en politik för full sysselsättning? Så vitt jag har sett tänker
              regeringen inte prioritera full sysselsättning framför inflationsbekämpning,
              vilket betyder att vi framöver kommer att ha en fortsatt hög arbetslöshetsnivå.
              I den OECD-rapport som det refereras till är utgångspunkten att
              sänkta löner kan medge utrymme för något lägre jämviktsarbetslöshet
              givet att man håller ett konstant inflationsmål.
            </seg>
            <seg n="d9a7e653">
              Vilken nivå menar arbetsmarknadsministern och alliansen att jämviktsarbetslösheten
              ska ligga på? Är det den nivån som regeringen menar med full sysselsättning?
            </seg>
          </u>
          <note type="speaker" n="45c15d06">
            Anf. 57 Statsrådet SVEN OTTO LITTORIN (m) replik:
          </note>
          <u who="unknown" xml:id="i-d095226873d2197d-2" n="69e4336d">
            <seg n="aafc7b0d">
              Herr talman! Det blir flera öppet arbetslösa, säger Josefin Brink.
              Ams senaste prognos som kom för två veckor sedan säger inte det.
              Den säger att det blir oförändrad öppen arbetslöshet under det
              år som kommer trots att vi gör neddragningar i programåtgärderna.
            </seg>
            <seg n="b7205187">
              Poängen är att för den som är arbetslös och utanför spelar det
              ju ingen roll vilken kolumn i statistiken man står i. Man vill
              ha ett jobb att gå till. Den politik som Josefin Brink har medverkat
              till har varit totalt verkningslös i den delen.
            </seg>
            <seg n="2c5be31c">
              Det vi ser både i prognoserna och i budgeten är att det totala
              antalet arbetslösa sjunker med minst en procentenhet under det
              år som kommer. Det är ett bra betyg.
            </seg>
            <seg n="a2a6c534">
              När det gäller diskussionen om full sysselsättning och inflationsbekämpning
              skulle det vara intressant att höra Socialdemokraterna fundera
              över om man vill ha stöd från ett parti som tycker att det är
              okej att kissa i sängen. Det är så det är när man säger att inflationsbekämpningen
              inte ska vara aktuellt. Det är i höginflationsekonomier som vi
              ser att reallöneutvecklingen sjunker.
            </seg>
            <seg n="0dd2bc54">
              Full sysselsättning innebär för mig att alla som vill och kan
              vara med på arbetsmarknaden ska ha möjlighet att vara det. Om
              jag satte upp ett mål för sysselsättningen 4 eller 80 % i arbetskraftsdeltagande
              skulle man naturligtvis omedelbart ställa frågan: Är det okej
              att 4 % står utanför? Av politiska skäl tycker jag inte att det
              är okej.
            </seg>
            <seg n="3e66181b">
              Målet måste vara full sysselsättning. Kommer vi att nå dit? Nej.
              Jag är ärlig nog att erkänna att jag inte tror det. Men vi måste
              ha alla de ekonomisk-politiska systemen inställda på att det är
              i den riktningen vi ska vandra.
            </seg>
            <seg n="75005b54">
              Vi ska mäta denna utveckling noga. Därför kommer vi att skrota
              öppen arbetslöshet som mått. Sverige är, förutom Kanada, det enda
              land som använder sig av det begreppet. Vi kommer i stället att
              använda samma begrepp som man använder i alla andra länder i Europa,
              nämligen harmoniserad arbetslöshet, ILO-måttet på arbetslöshet.
              Det är ett sätt att försöka jämföra på ett bättre sätt.
            </seg>
            <seg n="159cc995">
              Vi kommer dessutom att ha tillsatt en statssekreterargrupp för
              att ta fram ytterligare mätinstrument för att kunna följa upp
              regeringens ekonomiska politik. Det kommer naturligtvis också
              Josefin Brink att dra fördel av.
            </seg>
          </u>
          <note type="speaker" n="a01eba60">
            Anf. 58 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-6" n="2a0fd5ca">
            <seg n="64d66468">
              Herr talman! Arbetsmarknadsministern sade många saker. Jag ska
              kommentera några av dem.
            </seg>
            <seg n="a38c7566">
              Arbetsmarknadsministern sade framför allt att det ska löna sig
              att gå upp i arbetstid. Det är klart att man kan hålla med om
              det. Jag tycker att det än en gång bevisar att arbetsmarknadsministern
              inte har förstått den svenska arbetsmarknaden.
            </seg>
            <seg n="cd40f730">
              Kvinnor i vården är inte deltidsanställda för skojs skull, utan
              för att deras arbetsgivare inte tillåter dem att arbeta mer. Det
              finns mängder av företag där arbetsgivaren bestämmer hur många
              timmar en person får jobba och som anställer på deltid. Ditt recept
              är att de ska gå upp några timmar. De har kanske inte chansen.
            </seg>
            <seg n="bcf73907">
              Det var det som lagförslaget om rätten att gå upp till heltid
              handlade om. Det krävdes ett skarpt beslut om detta för att man
              skulle få den möjligheten. Arbetsmarknadsministern verkar ha glömt
              det fullständigt.
            </seg>
            <seg n="fdcedd70">
              Detta drabbar särskilt kvinnor eftersom de många gånger är deltidsarbetande.
              Ni skärper dessutom arbetsvillkoret ganska ordentligt. Det kommer
              att drabba den gruppen ännu mer.
            </seg>
            <seg n="b1d29507">
              Ta jobben på allvar. Du pratar om småföretagarpolitik och riskkapital.
              Problemet är att det inte är några skarpa förslag. Det är tankar
              ni har om sådant som ni skulle vilja genomföra. Men det är inga
              skarpa förslag från den 1 januari 2007. När det gäller a-kassan
              är det däremot pang på meddetsamma, samtidigt som man ska sänka
              skatten för dem som redan har ett jobb och tjänar väldigt mycket.
            </seg>
            <seg n="5b796db3">
              Slutligen har vi beskedet till studenterna gällande studerandevillkoret.
              Jag kan förstå att man vill ta bort det och göra något annat,
              men vad är alternativet för studenter innan de får ett jobb?
            </seg>
          </u>
          <note type="speaker" n="841d4130">
            Anf. 59 Statsrådet SVEN OTTO LITTORIN (m) replik:
          </note>
          <u who="unknown" xml:id="i-d095226873d2197d-3" n="69e4336d">
            <seg n="cd56223c">
              Herr talman! Ulf Holm pratar om deltidare och tar upp kravet
              på lagstadgad rätt till heltid. Låt oss konstatera att 24 remissinstanser
              av 30 sade nej till detta, bland annat TCO, Saco och Ams.
            </seg>
            <seg n="500b81fd">
              Lag på rätt till heltid leder varken till heltid eller deltid,
              utan till nolltid. Det är huvudargumentet mot det. Det blir inte
              flera jobb. Tvärtom. Företagen avstår från att anställa.
            </seg>
            <seg n="71e4b4fa">
              Den mörka bild som man tecknar är inte alltid rätt. På Pågen
              i Skåne till exempel har företagsledningen erbjudit alla en heltidsanställning,
              men där sade facket nej. Jag bara konstaterar att det också finns
              andra verklighetsbilder än den som Ulf Holm ger uttryck för.
            </seg>
            <seg n="1029b44a">
              När det gäller förutsättningar för jobb i övrigt ska jag nämna
              några som kommer.
            </seg>
            <seg n="a88b4e46">
              Det är sänkt arbetsgivaravgift för ungdomar från den 1 juli,
              nystartsjobb den 1 januari, sänkt arbetsgivaravgift i tjänstesektorn
              förhoppningsvis den 1 januari 2008, avskaffad förmögenhetsskatt,
              uppskjuten reavinstskatt, förbättrade fåmansbolagsregler, garantilånesystem,
              regelförenklingar 25 % bort under mandatperioden avskaffad revisionsplikt
              för de allra minsta företagen utreds, ny konkurslagstiftning,
              förbättrad konkurrenslagstiftning, lärlingsutbildning, 1 miljard
              kronor mer till forskning och utveckling, förbättrade incitament
              för kommersialisering av forskningsresultat, entreprenörskapsutbildning,
              37 miljarder i jobbavdrag, 14 miljarder i lägre skatter för företagen
              till riktade åtgärder för att få flera i arbete.
            </seg>
            <seg n="c4f8ba98">
              Med all respekt men det är faktiskt ett jobbprogram till skillnad
              från den majoritet som Ulf Holm tidigare tillhörde.
            </seg>
            <seg n="319e6e5e">
              När det gäller studenterna tycker jag att man ska utbilda sig
              för ett arbete och inte för a-kassa. Vi sänker arbetsgivaravgifterna
              för ungdomar för att man snabbare ska komma in i ett arbete och
              inte fastna i en programåtgärd.
            </seg>
          </u>
          <note type="speaker" n="7c6f89be">
            Anf. 60 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-7" n="2a0fd5ca">
            <seg n="745f43b8">
              Herr talman! Listan blev lång. Jag noterade att det var datum
              från den 1 januari 2008 och att frågor skulle utredas. Min fråga
              var varför inte förslagen kommer den 1 januari, samtidigt som
              man gör förändringarna i a-kassan. Det är ju det som är problemet.
              Ni skapar inga nya arbetstillfällen. Ni slår bara mot dem som
              är svaga i samhället. Det är dem ni slår på mest för att få pengar
              till finansministern så att han kan sänka skatten för dem som
              tjänar mycket redan i dag.
            </seg>
            <seg n="cdd913ae">
              Det är grundproblemet. Det skapar osäkerhet på arbetsmarknaden.
            </seg>
            <seg n="b1094374">
              Det är inte så att många kvinnor väljer deltidsarbete för skojs
              skull. Det är för att de inte har möjlighet att få flera timmar
              på den arbetsplats där de är. Till de kvinnorna säger du att de
              ska fråga efter flera timmar. Tror du inte att de har gjort det?
              Har du varit ute på de här arbetsplatserna?
            </seg>
            <seg n="f3984b9a">
              Det kanske går att hitta exempel i något speciellt företag. Men
              vi pratar om den generella arbetsmarknaden där kvinnor tyvärr
              är mer utsatta. Det var därför vi funderade på ett lagförslag.
              Det var inte det bäst utformade, men vi hade en beredning med
              lång remisstid och seminarier där synpunkterna samlades in. Vi
              tog dem till oss och lade inte fram något förslag.
            </seg>
            <seg n="506e261b">
              När ni bereder ärenden gör ni det på så kort tid som möjligt
              och ändrar i smådetaljer och går vidare snabbt som tusan så att
              ingen förstår vad som egentligen händer allra minst ni själva.
              Ni fick dra tillbaka förslaget och föra över ytterligare 285 miljoner
              och skjuta fram ikraftträdandet till den 5 mars. Det är en dålig
              beredningsprocess i ett så här stort och viktigt besked som gäller
              3,8 miljoner arbetstagare. Det skapar osäkerhet på arbetsmarknaden.
              Det är ett dåligt förslag. Ni borde dra tillbaka det meddetsamma.
            </seg>
          </u>
          <note type="speaker" n="b814fb68">
            Anf. 61 Statsrådet SVEN OTTO LITTORIN (m) replik:
          </note>
          <u who="unknown" xml:id="i-d095226873d2197d-4" n="69e4336d">
            <seg n="570a0f33">
              Herr talman! Jobbavdraget och nystartsjobben kommer den 1 januari
              samtidigt som denna förändring genomförs. Det omfattar väldigt
              många och stora belopp.
            </seg>
            <seg n="a4c1ca1a">
              Ams reviderar ju upp sin prognos för jobb som kommer. Det är
              klart att det finns en orsak till att man gör det. Politiken spelar
              naturligtvis en roll för om de nya jobben kommer i de prognoser
              som finns.
            </seg>
            <seg n="53094891">
              Frågan om deltid är en intressant och viktig diskussion. De som
              tjänar mest på jobbavdraget är de som har de lägsta inkomsterna,
              procentuellt sett. Frågan är om lagstiftning är rätt väg att gå
              för att se till att flera har möjlighet att arbeta heltid. Jag
              tycker ju inte det av de skäl som jag förut anförde. Jag tar gärna
              en fortsatt debatt om detta och en konstruktiv diskussion om hur
              vi ska bereda flera möjlighet att arbeta heltid. Jag tror att
              ekonomiska incitament spelar roll. Det är viktigt att man ser
              att kostnaderna för att anställa sjunker. Då har man möjlighet
              att erbjuda flera heltid.
            </seg>
          </u>
          <note type="speaker" n="492e59d2">
            Anf. 62 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-7" n="a0a2e06a">
            <seg n="c9b1575d">
              Herr talman! Då har vi fått ännu ett besked om en grupp i samhället.
              Det är inte bara de arbetslösa och kvinnorna som är lata, nu är
              det även studenterna som är lata och utbildar sig för arbetslöshet.
              Det är ett ganska häpnadsväckande påstående. De kontakter vi har
              haft med studerande och deras organisationer uttrycker en genuin
              oro för de här försämringarna. Det är ett mycket knepigt uttalande,
              tycker jag.
            </seg>
            <seg n="4b91ea7e">
              När det gäller anförandet från arbetsmarknadsminister Sven Otto
              Littorin är det mycket dimridåer, mycket inkonsekvenser och mycket
              som blir väldigt ologiskt. Det blir väldigt svårt att förstå.
              Man skriver mångordigt i både proposition och betänkande att man
              måste sänka arbetslöshetsersättningen för att få ut folk på arbetsmarknaden
              den är för generös i dag. Det står klart och tydligt, svart på
              vitt. Det är bara att läsa. Då kommer man ofrånkomligen till slutsatsen
              att de arbetslösa väljer att vara arbetslösa och att inte söka
              de jobb som finns, för de stannar kvar i försäkringen.
            </seg>
            <seg n="180eed24">
              Om det är så att arbetsmarknadsministern inte har läst propositionen
              eller betänkandet är det anmärkningsvärt. Om det är så att arbetsmarknadsministern
              har läst propositionen och betänkandet och fortfarande kan säga
              sådana saker från riksdagens talarstol är det också anmärkningsvärt.
              Jag vet inte riktigt vilket som är värst.
            </seg>
            <seg n="fcafd8a1">
              Sedan till frågan om forskning, som vi har diskuterat förut.
              Det enda forskningen är absolut entydig på är att sänkt a-kasseersättning
              påverkar lönerna nedåt. Det är klart och tydligt, och det är det
              enda man är överens om. Det finns ingen som säger att nivån på
              a-kasseersättningen skapar flera jobb i någon annan betydelse
              än att den skulle kunna skapa en låglönearbetsmarknad. Det är
              det enda sättet som den effekten skulle kunna uppstå på.
            </seg>
            <seg n="1f4048e6">
              Min fråga blir i så fall till arbetsmarknadsministern: Vilken
              nivå tycker arbetsmarknadsministern att vi ska ha på a-kassan?
              Är det möjligen så att vi ska lämna över makten över a-kassenivån
              till Riksbanken i fortsättningen?
            </seg>
          </u>
          <note type="speaker" n="1ca91933">
            Anf. 63 Statsrådet SVEN OTTO LITTORIN (m) replik:
          </note>
          <u who="unknown" xml:id="i-d095226873d2197d-5" n="69e4336d">
            <seg n="65e77f6d">
              Herr talman! Nej, jag återupprepar det som jag sade i mitt huvudanförande:
              Det handlar inte om att någon är lat eller om att skuldbelägga
              någon. Men om man gör som man har gjort kommer det att gå som
              det har gått. Om vi fortsätter med den politik som Patrik Björck
              och hans partikamrater står för kommer vi att cementera det utanförskap
              vi har på arbetsmarknaden.
            </seg>
            <seg n="c71929b0">
              Problemet som jag ser det är att socialdemokratin är lika tondöv
              nu som före valet. Det är samma gamla visa återigen: Ingenting
              handlar om hur man ska komma till rätta med utanförskapet.
            </seg>
            <seg n="ec8180b9">
              Jag konstaterar, liksom OECD:s jobbrapport, att 19 av de senaste
              20 akademiska studierna på det här området visar ett entydigt
              samband mellan försäkringsnivå och arbetslöshet och sysselsättningsgrad.
              Man kan inte vara alldeles döv för den samlade forskningen på
              detta område.
            </seg>
            <seg n="a3b597ed">
              Slutsatsen är att vi måste göra någonting, att vi måste göra
              någonting ganska ordentligt. Då frågar Patrik Björck mig vilken
              nivå på a-kassan som är rimlig. Ja, det är den nivå som finns
              i propositionen. Det är det vi föreslår. Det motsvarar ungefär
              1997 års nivåer. Då hette statsministern Göran Persson. Då hade
              vi inte en låglönemarknad. Då hade vi inte en politik för utanförskap,
              säger säkert Patrik Björck. Nej.
            </seg>
            <seg n="bd5e192b">
              Låt oss bara konstatera att det systemskifte som man nu försöker
              måla upp, de hemska resultat som vi har hört om från talarstolen
              under den här debatten och de hemskheter som detta ska leda till
              det är sannerligen att måla på egen dörr.
            </seg>
          </u>
          <note type="speaker" n="a9673cf8">
            Anf. 64 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-8" n="a0a2e06a">
            <seg n="3b19e81b">
              Herr talman! Då kan jag bara citera direkt ur betänkandet, där
              man säger att dagens generösa system med långa ersättningsperioder
              och hög ersättningsgrad medför att tiden för att hitta ett nytt
              arbete kan bli onödigt lång. Det står svart på vitt. Det innebär
              alltså att människor självmant stannar kvar i arbetslöshet. Det
              är det ni påstår, ingenting annat.
            </seg>
            <seg n="9df38f56">
              Sedan tillbaka till det här att nivån på arbetslöshetsförsäkringen
              minskar arbetslösheten. Det fanns någon procentsiffra med i sammanhanget,
              att om man sänkte nivån med 10 % skulle arbetslösheten gå ned
              med ca 1 %.
            </seg>
            <seg n="c5bace10">
              Just i dagarna har Riksbanken ett resonemang om att vi har en
              överhettning i ekonomin, och man går in och höjer räntan. Då är
              funderingen återigen: Skulle man ha någon sorts logisk konsekvens
              av arbetsmarknadsministerns resonemang borde man rimligen höja
              nivån i arbetslöshetsförsäkringen i dagens ekonomiska situation.
              Annars blir frågan: Hur ska man göra när man har hamnat i en lågkonjunktur,
              och vilken nivå är det då man vill ha på a-kassan? om man nu vill
              arbeta med a-kassan, med ett sådant instrument.
            </seg>
            <seg n="b713656b">
              Vi tror inte att det är det som är tanken med en a-kassa. Vi
              tror att tanken med en a-kassa som fungerar och upplevs som rimlig
              av de flesta är att vi ska kunna upprätthålla en situation där
              vi har en god lönebildning och där vi har en stark omställningsbenägenhet
              i samhället. Vi har en utveckling som gör att Sverige i dag är
              ett land som går väldigt bra ekonomiskt, där jobben kommer inte
              beroende på de förslag som vi eventuellt kommer att ta i kammaren
              i dag utan beroende på den politik som regeringen har fört under
              de år som har varit och som nu får effekt.
            </seg>
            <seg n="83026e48">
              Där har arbetslöshetsförsäkringen en väldigt viktig funktion
              i att upprätthålla de här goda krafterna för att skapa arbete.
              Det är det som vi är så rädda för att ni ska slå sönder.
            </seg>
            <seg n="07293ef4">
              Ni brukar alltid säga att man ska se till helheten. Helheten
              är att era partikamrater är ute och jagar kollektivavtalen och
              fackens rätt att teckna kollektivavtal.
            </seg>
          </u>
          <note type="speaker" n="7f35b8b6">
            Anf. 65 Statsrådet SVEN OTTO LITTORIN (m) replik:
          </note>
          <u who="unknown" xml:id="i-d095226873d2197d-6" n="69e4336d">
            <seg n="03a42094">
              Herr talman! Tror Patrik Björck att det inte finns ett samband
              mellan ersättningsnivå, premie och arbetslöshet? Det är det som
              antyds i Patrik Björcks inlägg. Ja, men varför då inte ha 100
              % ersättningsnivå i a-kassan? Det blir naturligtvis den logiska
              följden. Är det detta Socialdemokraterna föreslår, kan man fråga
              sig.
            </seg>
            <seg n="b4aa45dd">
              Nej, jag lyssnar hellre på en socialdemokratisk debattör av Widar
              Anderssons snitt, som i en krönika i Folkbladet skrev någonting
              i stil med detta jag har inte det exakta citatet: Man kan naturligtvis
              diskutera procentsatser, ersättningsnivåer, beredningstider och
              processer, men att det är rätt riktning är ändå rimligt att säga.
            </seg>
            <seg n="7f451d2e">
              Slutligen vill jag tacka för en bra debatt och diskussion. De
              debattörer som jag har mött här möter jag ofta i olika typer av
              debatter, interpellationsdebatter och annat, och det blir väldigt
              trevliga, intressanta, roliga och livfulla debatter. Jag tackar
              för det.
            </seg>
            <seg n="fdadbaf0">
              Jag ber samtidigt att få passa på att önska alla en god jul och
              ett gott nytt år. Jag ser fram mot fortsatta debatter i denna
              och andra frågor framöver.
            </seg>
          </u>
          <note type="speaker" n="456a35b9">
            Anf. 66 ANN-CHRISTIN AHLBERG (s):
          </note>
          <u who="ann-christin_ahlberg_09cf4f" xml:id="i-c4ccfdce7ac0bf7c-0" n="e673c8fd" next="i-544769def1e686b9-0">
            <seg n="c81d7260">
              Herr talman! Jag hoppas att det här a-kasseförslaget slängs i
              papperskorgen. För oss socialdemokrater är det inte bara siffror
              i arbetslöshetsstatistiken. För oss är det människor, människor
              som ofrivilligt är arbetslösa och som inget annat vill än att
              ha ett jobb. Under den tid som de är arbetslösa tycker vi att
              de ska ha rätt till en bra a-kassa.
            </seg>
            <seg n="aa10f397">
              Den nya regeringen har lagt fram ett förslag om en mycket stor
              förändring i a-kassan, ett förslag som vi socialdemokrater avstyrker,
              ett förslag som gör det mycket dyrare, som gör att det blir lägre
              ersättningsnivåer och som gör det svårare att komma in i försäkringen.
              I alla de här tre delarna kommer det att slå hårdare mot kvinnor
              än mot män.
            </seg>
            <seg n="bc2f97b1">
              Det är särskilt allvarligt att förslaget inte är neutralt från
              jämställdhetssynpunkt. Det är inte ens analyserat ur ett jämställdhetsperspektiv,
              som alltid ska finnas med i ett beslutsunderlag. Regeringen medger
              i och för sig detta, men trots det vill man genomföra förslaget.
              Det visar vad jämställdhetspolitiken är för den nya regeringen.
            </seg>
            <seg n="fefa394a">
              Flera regeländringar slår hårdare mot grupper av kvinnor, eftersom
              kvinnor oftare än män är hänvisade till tillfälliga anställningar,
              deltidsanställningar och låga löner. Även pressen nedåt på lägstalönerna
              drabbar främst kvinnor. Den strukturella löneskillnad som redan
              finns blir större.
            </seg>
            <seg n="a53febee">
              Inte bara kvinnor utan även andra med svag ställning på arbetsmarknaden
              kommer att drabbas. Det gäller bland annat invandrare, funktionshindrade
              och unga personer.
            </seg>
            <seg n="08d611a4">
              Den sammantagna effekten är att kvinnor kommer att drabbas betydligt
              hårdare än män. Några exempel på regeländringar som drabbar kvinnor
              extra hårt är arbetsvillkoret, som innebär att kravet ökar från
              70 till 80 timmars arbete per månad. Det är ett exempel på hur
              förslaget särskilt drabbar kvinnor, som i högre grad än män har
              deltidsarbete. Det innebär att till exempel ett vårdbiträde som
              jobbar natt och har nattjänst eller någon som jobbar deltid i
              vården med oregelbundna arbetstider inte kommer att kunna kvalificera
              sig till försäkringen. Eller om man har en deltidstjänst och tvingas
              att vara hemma på grund av att man har ett sjukt barn eller att
              man själv råkar bli sjuk. Då kommer man också att få problem att
              kvalificera sig till försäkringen. Och tidsbegränsat anställda
              får generellt en ännu mer osäker ställning.
            </seg>
            <seg n="7eb402ed">
              Regeln om överhoppningsbar tid är en annan viktig del av försäkringen.
              Att den nu ska förkortas missgynnar kvinnor som kombinerar utbildning
              med att bilda familj, liksom personer med rehabiliteringsbehov.
            </seg>
            <seg n="a791c8e0">
              Det faktum att kvinnor tar ut den absolut största delen av föräldraledigheten
              leder också till att de drabbas i högre grad än män av en förkortad
              överhoppningsbar tid.
            </seg>
            <seg n="e1f77566">
              Den överhoppningsbara tiden försvårar också för den individ som
              har varit frånvarande länge på grund av sjukdom att söka sig tillbaka
              till arbetsmarknaden. Extra knasigt är att försämringen knappast
              innebär någon större besparing men betyder mycket för den som
              berörs.
            </seg>
            <seg n="42452e11">
              Regeringen föreslår också att ändra på normalarbetstiden från
              sex månader till tolv månader. Det betyder att tiden för att kvalificera
              sig för full inkomstbortfallsförsäkring fördubblas.
            </seg>
            <seg n="b37c9f15">
              De som arbetar i sex månader, som säsongsanställda gör, får bara
              hälften så hög ersättning som i dag.
            </seg>
            <seg n="e29a502b">
              Jag kan ta ett annat exempel som LO har räknat fram. Den som
              får ett jobb på 50 % i ett halvår och resterande delen av året
              arbetar heltid och som har en heltidslön på 17 000 kr en lön som
              är ganska vanlig inom LO-kollektivet får enligt dagens system
              13 600 kr i a-kasseersättning. Men med det nya förslaget blir
              beloppet 10 200 kr bara för att det räknas på tolv månader. Det
              är en minskning med 3 400 kr per månad i a-kasseersättning. Och
              det är en minskning med 6 800 kr jämfört med tidigare lön.
            </seg>
            <seg n="0a72cf7d">
              Det drabbar många som arbetar inom Kommunals, Handels och Hotell
              och restaurangs områden, eftersom man ofta får börja arbeta på
              så kallade timanställningar som senare kanske övergår i vikariat.
              I första hand är det unga människor och självklart kvinnor som
              drabbas.
            </seg>
            <seg n="98018555">
              Vi kan ju bara se oss omkring. Nu i jultid ser man många som
              har så kallade timanställningar eller säsongsanställningar i affärer
              och på restauranger. Inom vård och omsorg ser man dem ofta hela
              året.
            </seg>
            <seg n="86049476">
              Som om inte allt detta var nog så får dessa deltidsarbetande
              betala full a-kasseavgift enligt det nya förslaget som ger en
              försämrad arbetslöshetsförsäkring med sänkta ersättningsnivåer.
              Det drabbar personer med låg inkomst särskilt hårt.
            </seg>
            <seg n="2ac9ede8">
              Ett annat exempel på hur de sänkta ersättningsnivåerna slår är
              en undersköterska eller en vaktmästare som jobbar heltid och som
              tjänar ca 20 000 kr för en undersköterska är det inklusive ob-ersättning,
              alltså att man jobbar på obekväm arbetstid. Regeringens förslag
              innebär att ersättningen sänks till 14 929 kr i månaden, och det
              är endast under de 100 första dagarna. Efter 200 dagar sjunker
              ersättningen från 80 till 70 %. Då blir ersättningen 14 000 kr
              i månaden, och efter ytterligare 100 dagar sänks den till 13 000
              kr i månaden.
            </seg>
            <seg n="3d75cd71">
              Enligt a-kassereglerna ska hon eller han vara beredd att ta ett
              arbete med en lön som ligger 10 % under ersättningen från arbetslöshetsförsäkringen,
              det vill säga 11 700 kr. Det är nästan en halvering av hennes
              eller hans tidigare inkomst.
            </seg>
            <seg n="ccce3734">
              Observera att detta exempel var räknat på en heltid och på en
              lön som inte var den lägsta. Syftet står därmed klart: Den moderatledda
              regeringen vill skapa en ny låglönemarknad. Nästa år, kan det
              meddelas, kommer bara de som tjänar upp till 18 700 kr i månaden
              att ha ett 80-procentigt inkomstskydd i 100 dagar.
            </seg>
            <seg n="9296899f">
              Herr talman! Om några dagar är det julafton. Det är en tid för
              julefrid. Så önskar jag att det ska vara för alla. Men med den
              moderatledda regeringen är det i år många flera som får en jul
              med stor oro för vad som kommer att hända efter nyår, speciellt
              de som riskerar att bli arbetslösa eller är arbetslösa.
            </seg>
            <seg n="7a614638">
              I går pratade jag med en ung ensamstående mamma som heter Therese.
              Hon är ofrivilligt arbetslös och vill inget hellre än att ha ett
              jobb. Men som ensamstående mamma är det inte så lätt att få ett
              jobb. Hon är inte så attraktiv att anställa för arbetsgivaren.
              Det kan ju hända att hon blir hemma för att vårda sjukt barn eller
              får flera barn. Det gör att regelförändringarna i a-kassan slår
              extra hårt mot henne och mot dem som har en liknande situation.
              Redan i dag, trots de regler som gäller, har hon svårt att få
              ekonomin att gå ihop. Hon har som många andra kvinnor fått finna
              sig i att ta den deltid och den lön som erbjuds. För upplysningens
              skull, Sven Otto Littorin, har hon inte ens 680 kr per dag att
              leva på en summa som du i medierna har sagt att det vore skit
              att leva på. Med de nya förslagen blir hon än mer drabbad. Ersättningen
              blir lägre och a-kassan blir dyrare. Och några jobbavdrag kommer
              inte att komma henne till del.
            </seg>
            <seg n="db239b03">
              För Therese och hennes fyraårige son Linus blir julen inte vad
              den borde vara. I stället för funderingar på julklappar och andra
              julförberedelser blir det många oroliga funderingar: Hur ska vi
              göra för att klara oss nästa år? Kommer vi att kunna bo kvar i
              vår lägenhet? Måste vi flytta, eller vad kan vi göra för att få
              pengarna att räcka om det nya a-kasseförslaget går igenom?
            </seg>
            <seg n="1b1a8e5c">
              Herr talman! Det minsta man kan begära är väl ändå ett svar från
              arbetsmarknadsministern. Sven Otto Littorin, kan du tala om för
              Therese och de kvinnor som har det som hon: Vilka jobb är det
              som hon och de andra ska få, och till vilken lön?
            </seg>
          </u>
          <note n="b2ca890e">
            I detta anförande instämde Laila Bjurling, Patrik Björck, Lars
            U Granberg, Monica Green, Anders Karlsson, Lars Lilja, Sylvia
            Lindgren, Jennie Nilsson, Nikos Papadopoulos, Christina Zedell,
            Maria Öberg och Sven-Erik Österberg (alla s).
          </note>
          <note n="1509991c" type="speaker">
            Anf. 67 TOMAS TOBÉ (m) replik:
          </note>
          <u who="tomas_tobe_95934f" xml:id="i-03e0a4a09d7defb8-3" n="f46556ef">
            <seg n="9f2ae92f"/>
            <seg n="4bb012c4">
              Herr talman! Jag vill börja med att korrigera två faktafel. Det
              talades om att man vurmar för säsongsarbete det är faktiskt alliansregeringen
              som ser till att rädda de jobben. Och det är under 200 dagar som
              man har 80 % inte 100 dagar som Ann-Christin Ahlberg sade.
            </seg>
            <seg n="2bb79a0a">
              Nu i juletid tror jag att de allra flesta ser fram emot de ca
              175 000 nya jobb som kommer och ytterligare inväntar och ser vad
              reformerna kommer att innebära.
            </seg>
            <seg n="7a0106d8">
              På oppositionen låter det ungefär som att alla i dag har en möjlighet
              att kvalificera sig för att omfattas av arbetslöshetsförsäkringen.
              Så är det inte. Många tim- och deltidsanställda kvalificerar sig
              inte heller i dag för arbetslöshetsförsäkringen. Det skulle vara
              intressant att få besked om du vill ta bort de villkoren.
            </seg>
            <seg n="1eddd1b6">
              Ann-Christin Ahlberg talar mycket om den så kallade låglönemarknaden
              som man säger att alliansregeringen vill skapa. I detta ligger
              väl en form av erkännande av att det kommer att skapas nya jobb
              med den här regeringen. Jag tror inte att det kommer att vara
              låglönejobb. Jag tror att vi kommer att fortsätta se en bra lönebildning
              i Sverige.
            </seg>
            <seg n="c76665a5">
              Nu kommer ersättningsnivåerna att hamna i linje med det som gällde
              19971998. Anser du att Göran Persson då sparkade på de arbetslösa?
              Det är ju samma nivåer som kommer att gälla nu.
            </seg>
          </u>
          <note type="speaker" n="5adb68a3">
            Anf. 68 ANN-CHRISTIN AHLBERG (s) replik:
          </note>
          <u who="ann-christin_ahlberg_09cf4f" xml:id="i-b65a13919e35d8e2-0" n="e673c8fd">
            <seg n="1f8182b4">
              Herr talman! Jag vill till Tomas Tobé säga att förslaget om förändring
              av a-kassan drabbar kvinnor mycket mer än män. I ditt tidigare
              anförande nämnde du något om att kvinnor, och speciellt de som
              var lågavlönade, skulle få väldigt stor fördel av er politik.
            </seg>
            <seg n="c1326ab4">
              Man kan titta på jobbavdragen och en rimlig lön som kvinnor har.
              Det faktiska är att de har en deltid eller en visstidsanställning.
              Det går aldrig att frångå det. Så ser verkligheten ut. Det förslag
              ni har lagt här i dag kommer med största sannolikhet att beslutas
              av er, antar jag.
            </seg>
            <seg n="667f87c5">
              De som tjänar ungefär 15 500 kr, som är en väldigt vanlig deltidslön
              och även en vanlig lön för den som jobbar heltid och är kvinna,
              kommer inte att få mer än möjligtvis några tior kvar i plånboken
              när de får jobbavdraget. Vi här i kammaren och de som tjänar ungefär
              35 000 kr kommer att få ungefär en tusenlapp kvar efter jobbavdraget.
            </seg>
            <seg n="97e60106">
              Att säga att det är lönsamt för kvinnor i den verklighet de befinner
              sig i dag är ren lögn.
            </seg>
          </u>
          <note n="65e139c8" type="speaker">
            Anf. 69 TOMAS TOBÉ (m) replik:
          </note>
          <u who="tomas_tobe_95934f" xml:id="i-03e0a4a09d7defb8-4" n="f46556ef">
            <seg n="9f2ae92f"/>
            <seg n="6c17ca5a">
              Herr talman! Jag fick inget svar på min huvudfråga, så jag ställer
              den igen till att börja med. Ersättningsnivåerna hamnar nu i linje
              med det som gällde 1997 och 1998. Anser du att den regeringen
              då sparkade på de arbetslösa? Vad är skillnaden mellan det som
              gäller nu med alliansregeringen och det som gällde med den regering
              som Göran Persson ledde då? Skapades det då någon låglönemarknad
              under den perioden, anser du, eftersom ni nu är så bombsäkra på
              att det är precis det som kommer att bli utfallet av förslagen?
            </seg>
            <seg n="71dc2cf1">
              Herr talman! Jag var väldigt noga med i mitt anförande att de
              lågavlönade är de som framför allt får del av förändringen. Det
              är dit jobbavdraget också riktar sig. Vi ser nu till att börja
              ta bort marginaleffekterna som framför allt kvinnor blir drabbade
              av. Vi gör det otroligt mycket mer lönsamt att gå från deltid
              till heltid. Därför har vi totalt sett en mycket bra politik för
              att bryta det utanförskap som många kvinnor har i dag. Det gäller
              dem som har hundra procent arbetslöshet men framför allt alla
              de kvinnor som i dag har deltider.
            </seg>
            <seg n="1cb9988c">
              Det kan också vara värt att nämna att många kvinnor arbetar inom
              offentlig sektor. Tack vare den politik som vi nu genomför behöver
              inte längre satsningar på viktiga välfärdsverksamheter stå tillbaka
              till förmån för höga kostnader i socialförsäkringssystem. Det
              är den stora skiljelinjen. Jag vill framför allt ha svar på frågan:
              Hur skapar detta en låglönemarknad, eftersom det inte gjorde det
              under perioden 19971998?
            </seg>
          </u>
          <note type="speaker" n="3256457d">
            Anf. 70 ANN-CHRISTIN AHLBERG (s) replik:
          </note>
          <u who="ann-christin_ahlberg_09cf4f" xml:id="i-b65a13919e35d8e2-1" n="e673c8fd">
            <seg n="e2a1ce60">
              Herr talman! Det har inte varit så enkelt för alla som har jobbat
              deltid och haft visstidsanställningar att kvalificera sig till
              a-kassan. Men bara för den sakens skull behöver man inte förändra
              det ytterligare till det sämre. Det hade väl varit bättre att
              man hade förändrat det till det bättre så att alla hade haft bättre
              förutsättningar att komma in i a-kassan.
            </seg>
            <seg n="a5e36478">
              Det talas om den privata och den offentliga sektorn. Om man tittar
              på deltider och heltider märker man att det ser precis lika bedrövligt
              ut även på den privata sektorn med deltider och visstidsanställningar.
              Man ska ändå veta det när man talar om att det blir kvinnor som
              gynnas av er politik, vilket jag absolut inte tror.
            </seg>
            <seg n="7e317a1a">
              Av alla anställningar är 18 % en visstidsanställning. Vi vet
              att det i huvudsak är kvinnor som har det. Av den a-kasseersättning
              som utbetalas på årsbasis går 40 % till tim- och deltidsarbetslösa.
              Verkligheten för kvinnor ser inte ut som den för män.
            </seg>
            <seg n="fca8011f">
              A-kasseförslaget är väldigt bedrövligt ur ett jämställdhetsperspektiv.
              Det är bedrövligt helt och hållet. Men ur ett jämställdhetsperspektiv
              slår det ännu hårdare mot kvinnor.
            </seg>
          </u>
          <note type="speaker" n="752ac811">
            Anf. 71 TORBJÖRN BJÖRLUND (v):
          </note>
          <u who="torbjorn_bjorlund_cfaa39" xml:id="i-4b86377324eb7717-0" n="3a5024d0">
            <seg n="244b7187">
              Herr talman! Jag ska försöka att fatta mig lite kortare. Klockan
              är mycket, talarlistan har blivit längre och många är hungriga.
              Jag tänker börja med att yrka bifall till reservation 1, så att
              jag inte glömmer bort det.
            </seg>
            <seg n="b96f5c65">
              Jag tänker lyfta upp en speciell arbetsbransch som på många sätt
              drabbas extremt hårt av förslaget. Det handlar om våra kulturarbetare.
              De kommer att hamna i en situation som blir väldigt tuff. Med
              regeringens försämringar i arbetslöshetsförsäkringen är det stor
              risk att den arbetsmarknad man har i kulturbranschen slås sönder
              helt och hållet. Den slås helt enkelt i bitar.
            </seg>
            <seg n="22036400">
              Höjda avgifter, sänkta ersättningar och förändrade villkor för
              att över huvud taget kvalificera sig till a-kassan slår hårt mot
              kulturarbetarna. Därmed slår det också hårt mot Sveriges kulturliv.
              Det är anmärkningsvärt att kulturutskottet fick chansen att yttra
              sig om det men inte gjorde det, utan man avvisade det från majoritetens
              sida. Vi borde få en kommentar från kulturutskottet om de bitarna.
            </seg>
            <seg n="c3fb9732">
              Kulturarbetsmarknaden utgörs i dag väldigt mycket av tidsbegränsade
              anställningar, kortare uppdrag och deltidsanställningar. Det innebär
              återkommande perioder av arbetslöshet, undersysselsättning eller
              inkomstlöshet. Försämring av a-kassan ger katastrofalt mindre
              pengar att leva på för många i den här branschen.
            </seg>
            <seg n="9071eab2">
              Många kulturarbetare är beroende av a-kassan kortare eller längre
              perioder. Åsikterna om detta är bra eller inte går isär. Men så
              ser det ut i dag. Det är den faktiska situationen, och det går
              inte att säga så mycket om det.
            </seg>
            <seg n="f51ff15b">
              Nu vill man alltså från regeringens sida försämra a-kassan väldigt
              mycket för dessa grupper. Nivåerna ska sänkas, och rätten till
              ersättning ska inskränkas. Reglerna försämras på ett sådant sätt
              att många kulturarbetare kommer att falla ur systemet eller få
              kraftigt sänkta ersättningar och drabbas väldigt hårt.
            </seg>
            <seg n="c55f5d3e">
              Den speciella profil som arbetsmarknaden för kulturarbetare har
              med osäkra anställningar aktualiserar också behovet av en generell
              och generös arbetslöshetsförsäkring för att se till att de får
              en trygg arbetsmarknad.
            </seg>
            <seg n="69cd4634">
              Vi i Vänsterpartiet vill höja taket och golvet i arbetslöshetsförsäkringen
              och också i aktivitetsstödet och se till att människor får en
              ordentlig ersättning att leva på och en trygghet.
            </seg>
            <seg n="979d6188">
              Det är bara genom att höja kvaliteten som vi kan försvara den
              solidariskt finansierade arbetslöshetsförsäkringen. Det är vad
              det handlar om. Den är solidariskt finansierad. Det är poängen
              med den.
            </seg>
            <seg n="960688f8">
              Högerregeringens försämringar i a-kassan slår generellt hårt
              mot de arbetslösa i dag. Men även de som jobbar får försämringar,
              det vill säga löntagarna. Det handlar inte bara om kulturarbetarna.
              Det handlar om alla som jobbar i dag.
            </seg>
            <seg n="6e009485">
              När ersättningen i a-kassan sänks pressas lönerna ned. Det har
              visats förut här från talarstolen och i kammaren. Det minskar
              tryggheten för alla som har jobb. Ovissheten ökar också om framtida
              inkomster, det man ska leva på i framtiden.
            </seg>
            <seg n="b0631a83">
              Alla löntagare riskerar en rejäl standardsänkning om de en dag
              står utan arbete. För dem som med jämna mellanrum är tvungna att
              gå ut i arbetslöshet kan det bli en katastrof. Det handlar framför
              allt om kulturarbetarna som grupp.
            </seg>
            <seg n="a232fb11">
              Med regeringens politik kommer färre våga ta risken att jobba
              med kultur och flera får problem att kunna jobba på något så när
              hel tid med kultur. Då blir Sverige tystare, blekare och mycket
              tråkigare som land. Men jag tror inte att regeringen tänker på
              det i sin iver att jaga arbetslösa i stället för att bekämpa arbetslöshet.
            </seg>
            <seg n="78eacb14">
              Regeringens politik kommer sammantaget att leda till en sämre,
              dyrare och mer orättvis arbetslöshetsförsäkring. Redan nästa år
              införs chockhöjda avgifter för medlemskap i fackförening och a-kassa.
              Dessutom slopas avdragsrätten för dessa avgifter.
            </seg>
            <seg n="f0442af7">
              Avgiftshöjningarna ska hjälpa till att inbringa ungefär 10 miljarder
              till statskassan år 2007. Det är pengar som ska finansiera en
              skattesänkning för de mest välbärgade. I kronor räknat får de
              mest. Det har talats om procentsatser här. Men talar man i kronor
              är det de mest välbärgade som får mest pengar kvar. Man ska komma
              ihåg det.
            </seg>
            <seg n="5d30e11b">
              De höjda avgifterna slår hårt mot kulturarbetarna. Jag har exempel
              på att medlemmarna i Teaterförbundets a-kassa får en avgiftshöjning
              från 99 kr per månad till 422 kr per månad. Det är en oerhört
              kraftig höjning. Musikerna får en avgiftshöjning från 115 kr per
              månad till 476 kr per månad.
            </seg>
            <seg n="abe49800">
              Dessutom är det så att deltidsarbetslösa ska betala den förhöjda
              avgiften. Det innebär att en person som jobbar inom kultursektorn
              som får en dags jobb i månaden får betala den höjda avgiften.
              Det slår hårdast mot dem som har tidsbegränsade anställningar
              och deltidsanställningar. Kulturarbetarna tillhör väldigt ofta
              den gruppen.
            </seg>
            <seg n="b35e4867">
              I dag läste jag en artikel i Svenska Dagbladet där vår kulturminister
              uttalade sig om vad a-kasseförändringen kommer att innebära för
              kulturarbetarna. Hon säger så här: Vi vet inte vad det kommer
              att innebära, det har att göra med hur arbetsmarknadssektorn utvecklas.
              Jag vet att de är oroliga, men ingen kan säga exakt hur det kommer
              att slå, förhoppningsvis blir det inte så illa.
            </seg>
            <seg n="5369e860">
              Så säger vår kulturminister Lena Adelsohn Liljeroth. Regeringen
              vet alltså inte hur detta kommer att slå. Det är anmärkningsvärt
              att man satsar på en hoppas-politik och hoppas att det blir bra.
            </seg>
            <seg n="e52e5268">
              En annan sak som ofta förordas av högerregeringen är att man
              som arbetare i kultursektorn skaffar F-skattsedel. Man uppmanas
              att göra det; man ska bli egenföretagare. Det är en lösning som
              tilltalar dem som är emot facket. En sådan lösning skulle relativt
              snabbt slå sönder hela den fackliga kampen för rättvisa villkor
              som finns även hos kulturarbetarna.
            </seg>
            <seg n="42923ca4">
              Kärnan i de fackliga sammanslutningarna är att man ska vara enad,
              stå stark och få en maktposition på arbetsmarknaden mot arbetsgivaren.
              Det är hela kärnan i tanken bakom fackföreningsrörelsen. Så är
              det även på arbetsgivarsidan; man går ihop för att vara stark
              mot sin motpart.
            </seg>
            <seg n="4b647349">
              Många arbetsgivare tycker i dag att det är viktigt med kollektivavtal
              för att man ska få konkurrens på lika villkor. Vi har exempel
              på salladsbarer och sådant där man går ifrån detta. Andra restauranger
              tycker att det är skit ursäkta språkbruket. Man får en konkurrens
              som inte är på lika villkor även från arbetsgivarsidan.
            </seg>
            <seg n="6c001856">
              Att göra alla kulturarbetare till egna företagare under hejarop
              på att det ska finnas många entreprenörer slår sönder grunden
              för de gemensamma aktiviteter som ger många bättre möjligheter
              till ett drägligt arbetsliv och en viss maktposition gentemot
              arbetsgivarna. Det är viktigt att ha en sådan position för att
              kunna stå stark och för att man ska kunna få en balans på arbetsmarknaden.
              Det är kanske det viktigaste av allt när det gäller fackligt arbete.
            </seg>
            <seg n="85b66bc0">
              I stället ska man nu konkurrera med varandra om jobben på en
              så kallad fri marknad som kulturarbetare. Det kommer ofelbart
              att resultera i att man konkurrerar om lägre ersättningar och
              lägre löner. Man skapar en låglönemarknad. Detta har vi varit
              inne på förut här. Det kommer att utarma svenskt kulturliv.
            </seg>
            <seg n="99155d90">
              I och med regeringens försämring av a-kassan kommer färre att
              våga och ha möjlighet att jobba med kultur som bransch. Det är
              allvarligt för kulturlivet och det är allvarligt för demokratin.
              Alla ni som värnar det svenska kulturlivet borde rösta mot regeringens
              förslag. Den uppmaningen går också till alla borgerliga ledamöter.
            </seg>
          </u>
          <note n="b33d4e64">
            I detta anförande instämde Marianne Berg och Josefin Brink (båda
            v).
          </note>
          <note type="speaker" n="a4fd730e">
            Anf. 72 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-5" n="b4844bd4">
            <seg n="8ac268a3">
              Herr talman! Det har talats en hel del om kulturarbetarna i debatten
              om a-kassan. Jag tycker att det finns lite grann av samma struktur
              både när det gäller kvinnors arbetsmarknad, kulturarbetarna, deltidsarbetslösheten,
              säsongsanställningarna och så vidare. Där har det funnits problem
              på en massa områden, men de har dolts av att vi ersätter via a-kassan.
            </seg>
            <seg n="f4ed49ca">
              Torbjörn Björlund framför att det handlar om vad som slår hårdast
              och att det skulle vara sänkningen. Jag ifrågasätter detta och
              menar i stället att det handlar om att få ett riktigt jobb. Om
              vi specifikt går in på kulturarbetarna ser vi att vi har haft
              ett system som godkänner att det inte finns medel och resurser
              avsatta. Det finns ett flertal ställen där man använder a-kassan
              under repetitioner för att först vid föreställningar ha arvoden
              eller lön.
            </seg>
            <seg n="db106186">
              Det blir jättekonstigt för mig. Jag känner så här: Tycker Vänstern
              inte att det här är riktiga jobb? Är det via a-kassan och via
              arbetslöshetsersättningen som vi ska subventionera eller finansiera
              vårt kulturliv i Sverige? För mig är det en verkligt märklig syn.
              Det innebär att du inte tycker att det här är riktiga jobb.
            </seg>
          </u>
          <note type="speaker" n="eb94711b">
            Anf. 73 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4b86377324eb7717-1" n="3a5024d0">
            <seg n="79514323">
              Herr talman! Det är lite märkligt att höra en sådan kommentar
              att det inte skulle vara riktiga jobb. I mitt anförande säger
              jag att de speciella förutsättningar man har som kulturarbetare
              innebär just detta. Du har ett riktigt jobb men du kan inte leva
              på det eftersom din anställning har så speciella förutsättningar.
            </seg>
            <seg n="63a7ecef">
              Poängen med att kulturutskottets majoritet inte vill uttala sig
              om det här är just detta. Man vill inte ta i frågan därför att
              man vet att det är en het fråga.
            </seg>
            <seg n="9baed27e">
              Frågan är egentligen vad alliansen och regeringen menar med ett
              riktigt jobb. Ska vi ha riktiga jobb till bra villkor eller är
              man som kulturarbetare tvungen att jobba på McDonalds emellanåt?
              Ett riktigt jobb ska man kunna leva på med de förutsättningar
              som finns på arbetsmarknaden. Det är det det handlar om. Ska man
              ställa speciella krav på folk som innebär att de ska kunna vända
              hamburgare i stället för att jobba med kultur? Det är en annan
              fråga, som handlar om hur man för till medel till kultursektorn.
            </seg>
            <seg n="f5cf51b6">
              A-kassan är som generell försäkring mellan arbete lika mycket
              till för kulturarbetare, med de speciella förutsättningar de har,
              som för alla andra. Detta slår lika hårt mot dem, med de speciella
              förutsättningar de har, just därför att försämringarna slår mot
              dem som är deltidsarbetslösa, kvinnor och dem som jag har varit
              inne på förut.
            </seg>
            <seg n="f5790f50">
              Kulturlivet är beroende av att det finns en trygghet i det här
              som samhället står för. Det är en speciell sektor som inte kan
              verka på samma sätt på den fria marknaden som många andra kan.
            </seg>
          </u>
          <note type="speaker" n="b5266879">
            Anf. 74 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-6" n="b4844bd4">
            <seg n="ac3c7f49">
              Herr talman! Jag hör vad Torbjörn säger. Han tycker att det är
              rätt och riktigt att Sveriges kulturliv ska finansieras via a-kasseersättningen.
              Jag anser att Torbjörn Björlund därmed också säger att det här
              inte är riktiga jobb.
            </seg>
            <seg n="2c301da3">
              Jag tycker att Sveriges kulturliv ska finansieras via kulturbudgeten
              eller via andra vägar, men inte via a-kassan. I hela paketet finns
              en mängd sådana frågor som nu kommer upp till ytan när vi gör
              förändringar och justeringar i a-kassan. Men det handlar inte
              om förslaget om förändrad a-kassa, utan det handlar om en mängd
              andra problem som har gömts och dolts av den tidigare regeringen.
            </seg>
            <seg n="f368e739">
              Torbjörn Björlund pratade om att vi skulle vara generösare höja
              både golv och tak och skapa betydligt generösare förutsättningar.
              Vi hörde också talas i valrörelsen om de utlovade 200 000 jobben,
              som blivit 150 000 i budgeten. Varför man begränsar sig vet jag
              inte. Men det är rätt spännande att fundera på hur det ska finansieras.
              Är det med höjda skatter? Eller ska man spräcka utgiftstaken?
              Det i sin tur spelar också roll för om människor kommer att ha
              pengar över för att konsumera kultur i Sverige.
            </seg>
          </u>
          <note type="speaker" n="d44a9dda">
            Anf. 75 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4b86377324eb7717-2" n="3a5024d0">
            <seg n="2d6920d4">
              Herr talman! Det som är spännande är att detta avslöjar att man
              ser på generella välfärdssystem på ett annat sätt i alliansen.
              De är inte till för att vanligt folk ska ha trygghet i samhället
              och i sitt vardagsliv, menar alliansen, utan man ska jagas att
              hela tiden jobba och skaffa sig egen försörjning. Det är jättebra;
              det ska man göra. Men någonstans finns det en generell välfärd,
              en solidarisk finansiering av hur människor har det och vilka
              jobb man kan tillåta.
            </seg>
            <seg n="73e52aa7">
              Ska man jobba för 10 000 i månaden och slita ut sig på ett låglönejobb?
              Det kan bli resultatet. Eller ska det finnas en generell solidarisk
              inställning i samhället? Det är det som det handlar om.
            </seg>
            <seg n="efae38d0">
              Vi sänker inga skatter för dem som har det bäst. Vi ser till
              att de som har det tufft får hjälp, oavsett om de är sjuka eller
              arbetslösa eller har andra problem. Det är det som det generella
              välfärdssystemet är till för.
            </seg>
            <seg n="82dc0109">
              Det finns i dag pengar i samhället. Jag vet inte hur många miljarder
              man delar ut inom energibolagens styrelser och till aktieägare.
              Men det finns ett antal miljarder kronor, som vi kan använda på
              ett bättre sätt. Det är Vänsterpartiets lösning. Vi sänker inte
              skatter. Vi håller skatterna höga, för de ska omfördela i samhället
              till det generella välfärdssystemet. Där ingår a-kassan.
            </seg>
            <seg n="8c685733">
              Människor som har problem mellan olika anställningsperioder måste
              ha en trygghet. Det ger ett bättre samhällsklimat, en mycket bättre
              samhällsekonomi över huvud taget och ett mycket bättre klimat
              för dem som har problem. Det är det a-kassan är till för.
            </seg>
          </u>
          <note type="speaker" n="888de1b6">
            Anf. 76 JAN ERICSON (m):
          </note>
          <u who="jan_ericson_48d259" xml:id="i-78f7b52050133f86-0" n="625349e2">
            <seg n="88520e6c">
              Herr talman! För mig handlar politik om att beskriva verkligheten
              så att människor känner igen sig. När jag har lyssnat på oppositionen
              denna förmiddag har jag haft en känsla av att många som har följt
              debatten inte riktigt känner igen verklighetsbeskrivningen.
            </seg>
            <seg n="467167a0">
              Det är faktiskt så att oppositionen bär ansvaret för att Sverige
              har den kanske högsta arbetslösheten någonsin mitt i en högkonjunktur.
              I det här lilla bladet som vi har fått finns siffrorna. Där kan
              man läsa hur många människor som finns i utanförskap i olika åtgärder.
              Ändå har oppositionen i dagens debatt bara ett enda budskap: Om
              allt bara fortsätter precis som förut kommer allting att bli bra.
              Det är inte trovärdigt. Som bekant ville faktiskt väljarna någonting
              helt annat.
            </seg>
            <seg n="0a124fe0">
              Under valrörelsen träffade jag väldigt många arbetslösa. Ett
              möte har berört mig särskilt. Det var en kvinna i övre medelåldern
              som berättade att hon hade varit arbetslös i stort sett oavbrutet
              i nio år. Under den här tiden hade hon gått sju söka-jobb-kurser.
              Hon upplevde att hon aldrig hade haft en chans att konkurrera
              med andra om de lediga jobb som fanns. För varje år som hon var
              arbetslös blev det svårare och svårare att vara med i konkurrensen,
              och nu var hon helt uppgiven. Hon sade till mig att hon tänkte
              rösta på alliansen för att vi för första gången på många år gav
              henne lite hopp. Så tror jag att det har varit för många av väljarna.
              Den här kvinnan såg att nystartsjobben kanske äntligen kunde ge
              henne den lilla konkurrensfördel som hon behövde när hon sökte
              jobb.
            </seg>
            <seg n="d16cb49c">
              Tydligen insåg den här kvinnan det som oppositionen i dag inte
              vill förstå, nämligen att otrygghet inte bara handlar om pengar.
              Det handlar om att se att det inte finns något ljus och inte något
              hopp om en förändring. Det är det vi vill bryta.
            </seg>
            <seg n="d787e28c">
              Jag hörde LO-ordföranden i ett tv-inslag häromdagen. Hon sade
              att LO:s medlemmar är oroliga. Ja, tacka sjutton för det. LO-ledningen
              har ju gjort allt den här hösten för att skrämma upp dem. När
              två olika LO-utredningar och även LO-tidningen, som ministern
              berättade tidigare i dag, har visat tydligt att LO:s medlemmar
              inte förlorar på regeringens samlade politik, tycker man att åtminstone
              LO:s ledning borde lyssna på detta, men det gör man inte.
            </seg>
            <seg n="93c71992">
              A-kassan ska vara en försäkring för inkomstbortfall för de personer
              som arbetar i en viss omfattning. Den ska vara ett sätt att klara
              av en omställning mellan olika jobb. Den ska självfallet inte
              vara ett alternativ till studiemedel eller ett alternativ till
              försörjningsstöd. Den ska inte finansiera kulturen, och den ska
              inte subventionera arbetsgivare som bara vill anställa människor
              på deltid. Det är inte syftet med a-kassan.
            </seg>
            <seg n="b8760c5f">
              Det finns väldigt många detaljer som jag skulle kunna gräva ned
              mig i här nu. Det har varit väldigt många konstiga argument i
              luften. Jag ska ta upp ett par tre saker.
            </seg>
            <seg n="daba7577">
              Den första är den kritik som fanns, och som säker kommer upp
              i nästa debatt också, om volymerna på åtgärder. Visst minskar
              regeringen antalet personer i Amsåtgärder något, och det är normalt
              i en högkonjunktur. Samtidigt satsar vi pengar på de här nystartsjobben.
              Lägger man ihop de åtgärder som vi behåller och nystartsjobben,
              satsar faktiskt den här regeringen mer på åtgärder för de arbetslösa
              än vad den tidigare regeringen har gjort. Nu handlar det om nystartsjobb,
              riktiga jobb med avtalsenliga löner och anställningsskydd i stället
              för lågavlönade plusjobb som inte heller har gett någon anställningstrygghet.
            </seg>
            <seg n="fc9359ef">
              Jag kan inte heller förstå diskussionen om lönedumpning. Det
              finns ingenting i det här lagförslaget som tvingar människor att
              ta jobb under avtalsenlig minimilön. Det finns inget sådant krav
              i lagstiftningen. Det finns inte heller några instruktioner till
              a-kassorna att kräva detta av de arbetslösa. Redan i dag det har
              vi hört i debatten här finns det människor som i så fall skulle
              ha varit tvungna att ta arbeten med löner under minimilön enligt
              kollektivavtalen. Detta har man inte krävt, och detta kommer man
              inte att kräva sedan heller. De som för fram de här argumenten
              i debatten har bara ett syfte och det är att skrämma de arbetslösa,
              precis som Ann-Christin Ahlberg sade förut. Man skrämmer människor
              så att de mår dåligt och oroar sig för hur det här ska sluta.
              Jag tycker att det är ett väldigt fult sätt att argumentera att
              använda enskilda människor i debatten.
            </seg>
            <seg n="25d723e8">
              Den tredje saken som jag vill lyfta upp är detta med deltider.
              Som vi hörde av replikväxlingen förut finns det i dag ett antal
              personer som står utanför rätten till a-kassa. Det är människor
              som inte uppfyller kravet på 70 timmar som finns i dag. Vi verkar
              vara överens här i kammaren om att det måste finnas en gräns någonstans
              för hur lågt ned i anställningsgrad som man kan komma och fortfarande
              ha rätt till a-kassa. Vi är överens om den saken. Frågan är bara
              var den gränsen ska gå. Vi sätter gränsen vid 80 timmar. Oppositionen
              säger 70 timmar. Skillnaden är 2 ½ timme i veckan. Det är det
              diskussionen handlar om. Ibland måste man kanske lyfta blicken
              lite och se vad det är vi pratar om. Jag tror fortfarande att
              det viktigaste för dem som jobbar deltid inte är att garanteras
              en a-kasseersättning hur långt ned i anställningsgrad man än kommer
              utan att se till att människor kan höja sin deltidsgrad, och det
              kommer att finnas utrymme för det med de skatteinkomstökningar
              som man framför allt ser i kommuner och landsting nu.
            </seg>
            <seg n="e0bc37d3">
              Majoriteten i utskottet är tydlig med att alla förändringar måste
              följas upp. Det är vår skyldighet som politiker. Vi är överens
              om att noga följa effekten av våra beslut både när det gäller
              effekterna för olika grupper och när det gäller effekterna på
              arbetslösheten i stort.
            </seg>
            <seg n="2ab371ae">
              Under nästa år kommer det flera förslag från regeringen för att
              minska utanförskapet ytterligare. Det gäller att se helheten i
              politiken. Våra förslag ger många arbetslösa ett hopp om en förändring.
              För många är det första gången man känner det här hoppet. Jag
              yrkar givetvis bifall till utskottets förslag.
            </seg>
          </u>
          <note type="speaker" n="b06b8e99">
            Anf. 77 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-8" n="2a0fd5ca">
            <seg n="35f790fd">
              Herr talman! Jan Ericson sade att oppositionen bara har haft
              ett enda budskap här i dag. Jag tycker att det har funnits väldigt
              många budskap och väldigt mycket hopp. Framför allt har det talats
              om en trygghet i samhället. Det är den otrygghet som Jan Ericson
              och kompani nu trumpetar ut som jag anser vara den stora förändringen.
            </seg>
            <seg n="9490c3bf">
              Vi vet att vi har ett samhälle i förändring. Det är globalisering
              och annat, och vi har bejakat detta i stor utsträckning i Sverige.
              Vi har låtit företag gå i konkurs för att nya ska växa upp. Det
              är en del av samhällsutvecklingen. Det har vi kunnat göra tack
              vare att vi har kunnat ha en ganska hög och trygg omställningsförsäkring
              via a-kassan, som vi har höjt allteftersom. Jag erkänner att jag
              framför allt inte är ute efter att höja taket, utan jag tycker
              att det är viktigare att höja golvet för dem som har det sämst
              ställt i samhället en finputsning av systemet. Det ni nu gör och
              det menar jag är allvarligt är att ni raserar en utveckling mot
              ett tryggare samhälle och skapar ett otryggare samhälle.
            </seg>
            <seg n="5dd64d74">
              Jan Ericson vill också måla upp bilden av att allting är så positivt
              med dessa förändringar. För dem som redan har ett jobb är det
              alltid bra att få lite mer i plånboken. Men det är också väldigt
              många människor som kommer att få mindre i plånboken genom att
              nivåerna sänks. Vad är budskapet till dem som redan har svårt
              att få ett arbete och som inte delar den fina verklighetsuppfattning
              du tycks ha av Sverige? Det är inte så positivt på alla ställen.
              Vi har jobbat väldigt intensivt i många år för att förbättra denna
              bild och skapa arbetstillfällen.
            </seg>
            <seg n="5fc4e8ea">
              Jag poängterar att det inte finns några skarpa förslag om att
              skapa nya jobb. Det finns bara förslag om att sänka nivåerna och
              sänka skatten för höginkomsttagare.
            </seg>
          </u>
          <note type="speaker" n="a508bc10">
            Anf. 78 JAN ERICSON (m) replik:
          </note>
          <u who="jan_ericson_48d259" xml:id="i-78f7b52050133f86-1" n="625349e2">
            <seg n="ee8d5b88">
              Herr talman! Ulf Holm säger att vi behöver mer trygghet. Men
              vad är trygghet? Jag berörde det förut. Trygghet handlar om att
              du ska kunna se ett hopp om en förändring i livet. Det måste handla
              om att du som arbetslös måste känna att det finns en chans för
              dig också. I dag känner inte alla människor detta. Väldigt många
              känner det inte.
            </seg>
            <seg n="26137aaf">
              Ulf Holm säger att den tidigare regeringen har jobbat intensivt
              för detta under många år. Då kan man bara konstatera att resultaten
              har låtit vänta på sig. Vi ser inga resultat av det. Det hjälper
              inte att jobba intensivt om man jobbar på fel sätt.
            </seg>
            <seg n="201cc1d6">
              Herr talman! I diskussionen framförs ofta att vi raserar a-kassan
              och att det här skulle vara en ekonomisk katastrof. Vi har hört
              flera gånger i debatten att vi återställer a-kassan till ungefär
              den nivå som gällde 19971998. Det kan väl knappast anses vara
              att rasera systemet. Vi har fortfarande världens kanske mest generösa
              a-kassa, i alla fall ett av de mer generösa systemen. Detta borde
              räcka för att klara av den omställning som globaliseringen leder
              till. Jag kan inte se att det problemet skulle bli värre genom
              att vi gör de här förändringarna av a-kassan. Det är snarare tvärtom,
              eftersom vi använder de pengar som de här förändringarna leder
              till till andra åtgärder som ger positivare effekter.
            </seg>
            <seg n="fc06e061">
              Sedan undrar jag lite. Vad är egentligen alternativet till alliansens
              politik? Ulf Holm säger att det viktigaste för Miljöpartiet inte
              är att höja taket, utan det viktigaste är att sänka golvet. Samtidigt
              säger Socialdemokraterna och Vänsterpartiet att det viktigaste
              är att höja taket. Det låter som att det blir väldigt dyrt om
              vi ska göra allt det samtidigt.
            </seg>
          </u>
          <note type="speaker" n="dc2500d5">
            Anf. 79 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-9" n="2a0fd5ca">
            <seg n="23dca34c">
              Herr talman! Jag är rädd att detta förslag är ett första steg,
              att det kommer mer. Du säger att det som regeringen nu tjänar
              in på sänkta ersättningsnivåer ska satsas på annat. Men vad satsar
              man på? Jo, man satsar på att sänka skatten för dig och mig som
              höginkomsttagare. Det är det som de pengar som ni drar in genom
              sänkta ersättningsnivåer i a-kassan går till. Pengarna går inte
              till de grupper i samhället som behöver mest stöd av samhället,
              utan pengarna går till grupper som redan är etablerade och som
              redan är starka på den svenska arbetsmarknaden. Många av oss som
              sitter i riksdagen har det redan ganska väl ställt. Det är i allt
              väsentligt vi som får del av de här skattesänkningarna.
            </seg>
            <seg n="7aa94e3c">
              Men vad är då budskapet till exempel till deltidsarbetande kvinnor?
              Ni skriver själva i propositionen att det finns betydande problem
              med detta och att ni noga ska följa hur det här kommer att slå.
              Därmed har ni erkänt att det finns ett problem från jämställdhetsaspekten,
              till exempel när det gäller deltidsarbetande kvinnor. Ni skärper
              kraven på arbetsvillkor och så vidare.
            </seg>
            <seg n="ab5201f5">
              Vad är alltså budskapet till de här människorna och var finns
              genusanalysen när det gäller att förslagen inte ska slå hårdare
              mot det ena könet än mot det andra? Det där har ni helt missat.
            </seg>
            <seg n="bc185785">
              Inte heller har ni kunnat ge något besked till alla de studenter
              som tidigare omfattades av studerandevillkoret som en säkerhet.
              Om man ska ha studerandevillkoret kan diskuteras. Men ska det
              tas bort måste det finnas någonting annat som ger en garanti.
              Ni levererar dock inte någonting annat. Ni levererar bara sänkt
              skatt till oss höginkomsttagare. Det tycker jag är fel politik.
            </seg>
          </u>
          <note type="speaker" n="4c492733">
            Anf. 80 JAN ERICSON (m) replik:
          </note>
          <u who="jan_ericson_48d259" xml:id="i-b09d7f8aea593006-0" n="625349e2" next="i-d247e10439325295-0">
            <seg n="9276f1c0">
              Fru talman! Ulf Holm undrar om det kommer mer. Ja, det gör det
              det kommer mycket mer. Den här mandatperioden har bara börjat.
              Det kommer att hända mycket på hela det här området.
            </seg>
            <seg n="38619999">
              Om du tittar på hur en skattesänkning proportionellt slår för
              olika grupper ser du att det för dem som arbetar deltid och som
              har låga inkomster får större betydelse än det får för dig och
              mig. Detta är det viktigt att ha med sig i diskussionen.
            </seg>
            <seg n="ec2e9e0e">
              Detta med studerandevillkoret är ytterligare någonting som man
              har spritt. Jag har fått ett mejl från en student som tyckte att
              det kändes väldigt hårt att inte ha chansen att få a-kassa direkt
              efter det att man avslutat studierna och inte fått jobb. Jag svarade
              den här mannen att han inte heller i dag får a-kassa, utan han
              får vänta i ungefär 4,3 månader innan han kvalificerat sig för
              a-kassa efter att ha varit student. Då tyckte han inte att det
              här var något att över huvud taget diskutera. Han sade: Så länge
              vill jag inte gå och vänta på att få a-kassa. Då tar jag hellre
              ett annat jobb. Så har studenterna det i dag.
            </seg>
          </u>
          <note n="32d83167">
            (ULF HOLM (mp): Ett annat jobb?)
          </note>
          <u who="jan_ericson_48d259" xml:id="i-d247e10439325295-0" n="625349e2" prev="i-b09d7f8aea593006-0">
            <seg n="53b3ab7e">
              Alla studenter får faktiskt inte direkt efter att ha gått ut
              skolan ett jobb som passar perfekt till den utbildning de gått.
              Ibland får man ta ett annat arbete medan man söker jobb. Så har
              jag gjort, och så har många andra gjort.
            </seg>
            <seg n="619b5fdf">
              Studerandevillkoret bygger på att man före studierna har kvalificerat
              sig för a-kassa och på att man avslutar sina studier inom fem
              år. Då får man a-kassa. Men den som aldrig har arbetat och därmed
              inte kvalificerat sig får börja kvalificera sig för en a-kasseperiod
              precis som alla andra som till exempel har gått ut grundskolan
              eller gymnasiet. Det är inget konstigt med det.
            </seg>
          </u>
          <note type="speaker" n="817dc681">
            Anf. 81 ANN-CHRISTIN AHLBERG (s) replik:
          </note>
          <u who="ann-christin_ahlberg_09cf4f" xml:id="i-b65a13919e35d8e2-2" n="e673c8fd">
            <seg n="9563eb97">
              Fru talman! Jag blir väldigt upprörd när jag hör Jan Ericson
              prata och speciellt efter att ha läst hans debattartiklar där
              det står att han är fackligt aktiv. Jag hoppas att du, Jan Ericson,
              går tillbaka till den kvinna som du pratat om och frågar henne
              om hon tycker att er politik blev så mycket bättre. Du kan ju
              vänta tills förslagen eventuellt gått igenom och slagit igenom.
            </seg>
            <seg n="d7750781">
              Angående den skrämselpropaganda som du pratar om vill jag säga
              att det vi pratat om under hela valrörelsen är fakta. Just nu
              ser vi ju resultatet.
            </seg>
            <seg n="537590c2">
              Sedan gäller det din åsikt om att jag exemplifierade med en person
              som befinner sig i situationen att hon är ofrivilligt arbetslös.
              Den personen heter Terés. Denna unga tjej, som är ensamstående,
              är mycket klok. Hon kan både läsa och räkna, så det går inte att
              underskatta hennes förmåga att själv förstå hur hon kommer att
              drabbas efter nyår om nu det här förslaget går igenom. Det är
              inte så att hon bara för att hon är kvinna är mindre begåvad.
            </seg>
            <seg n="33fdb53d">
              Riksdagens utredningstjänst har kollat de här sakerna. Om du
              inte har läst materialet kan du få titta på det. Om man tjänar
              ungefär 15 500 kr i månaden, vilket är väldigt vanligt bland kvinnor,
              kommer man inte att gynnas av jobbavdraget utom möjligtvis med
              några tior. Om man däremot tjänar ungefär 35 000 kr kommer man
              att gynnas med flera hundralappar, ja, kanske till och med en
              tusenlapp per månad.
            </seg>
          </u>
          <note type="speaker" n="73eb9ef3">
            Anf. 82 JAN ERICSON (m) replik:
          </note>
          <u who="jan_ericson_48d259" xml:id="i-78f7b52050133f86-2" n="625349e2">
            <seg n="e1390fca">
              Fru talman! Redan i dag har vi ett skattesystem där grundavdraget
              varierar lite med inkomsten. Det gör att det går att plocka fram
              personer med en speciell inkomstsituation som gör att det i dag
              i just det inkomstläget är ett högre grundavdrag. Vi har ju en
              skatteskala där det hoppar ganska mycket både uppåt och nedåt.
              Från oppositionens sida jobbar man i dag på att plocka fram människor
              som ligger precis rätt och som har precis rätta förutsättningarna
              för att man ska kunna visa att vår politik inte ger den effekt
              som vi säger att den ger. Men faktum är att det rör sig om konstruerade
              exempel.
            </seg>
            <seg n="cbba0ff9">
              Det finns två olika LO-utredningar där LO:s egna ekonomer säger
              att LO:s medlemmar inte förlorar på regeringens politik. Jag kan
              därför inte riktigt förstå att man från oppositionens sida samtidigt
              säger att detta är fel, att LO:s utredning och LO:s ekonomer har
              fel, och att oppositionen har rätt. Om man arbetar på det sättet
              är det väl inte konstigt om Terés går omkring och är orolig. Hon
              hör ju bara ett argument, från en sida. Hon hör inte de andra
              argumenten. När hon inser att hon kanske har en chans att få ett
              jobb, att hon kanske kan använda sig av nystartsjobben och ta
              del av de andra saker som kommer under nästa år, får hon det är
              jag övertygad om en helt annan bild av detta än den hon fått i
              dag.
            </seg>
          </u>
          <note type="speaker" n="e44780c6">
            Anf. 83 ANN-CHRISTIN AHLBERG (s) replik:
          </note>
          <u who="ann-christin_ahlberg_09cf4f" xml:id="i-b65a13919e35d8e2-3" n="e673c8fd">
            <seg n="c020bf4c">
              Fru talman! Den unga kvinna som heter Terés har mycket väl tagit
              reda på hur hon kommer att drabbas. Hon kommer inte att få någon
              som helst del av jobbavdraget även om hon får ett jobb. Sannolikheten
              för att hon kommer att tjäna så pass mycket som ändå behövs för
              jobbavdraget också med tanke på den förhöjda a-kasseersättningen
              är väldigt liten.
            </seg>
            <seg n="e23fd2ca">
              Men visst ska hon hoppas på att få ett heltidsjobb. Det är det
              som hon absolut vill. Jag vet också att det för hennes eget bästa
              vore jättebra om hon kunde få ett heltidsjobb. Men så ser det
              inte ut i verkligheten, Jan Ericson! Alltför många kvinnor har
              ofrivillig deltids- eller visstidsanställning. Det är bara att
              du ser dig om i din hemkommun och runtomkring dig. Då ser du det.
            </seg>
          </u>
          <note type="speaker" n="1a3907c8">
            Anf. 84 JAN ERICSON (m) replik:
          </note>
          <u who="jan_ericson_48d259" xml:id="i-78f7b52050133f86-3" n="625349e2">
            <seg n="3fbb2150">
              Fru talman! Jag kan bara fråga: Vad är den här kvinnans alternativ?
              Jo, det är att hon för alltid, att hon resten av livet, ska leva
              på a-kassa. Är detta det mål som oppositionen har? Ska hon ha
              med sig bilden att det inte finns något hopp att det inte finns
              något att göra utan att det viktigaste är att veta exakt var a-kassenivån
              ligger? Det tycker jag känns som en väldigt omänsklig målsättning.
            </seg>
          </u>
          <note type="speaker" n="d3b96311">
            Anf. 85 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4b86377324eb7717-3" n="3a5024d0">
            <seg n="00f5c367">
              Fru talman! Jan Ericson talar vackert om olika saker som på något
              sätt ska rätta till allt det som tidigare gått fel. När man sänker
              a-kassan ska man ersätta den med helt andra saker. Det ska vara
              hundra procent av en lön och ingen ska gå arbetslös över huvud
              taget. Det ska vara nystartsjobb och annat.
            </seg>
            <seg n="26a18fcd">
              Frånvaron av en aktiv arbetsmarknadspolitik kommer att skapa
              problem eftersom vi inte får det som Jan Ericson själv var inne
              på, nämligen en matchning på arbetsmarknaden så att det finns
              rätt utbildning för rätt jobb. Särskilt om man ska starta nya
              branscher måste man se till att det finns en aktiv arbetsmarknadspolitik,
              just för att kunna göra sådana matchningar.
            </seg>
            <seg n="74c520ee">
              Jag vet inte hur man med nystartsjobb och liknande ska kunna
              få en sådan matchning. I så fall handlar det om enklare jobb.
              De man då når är de som befinner sig längst från arbetsmarknaden.
              Det är alltså vad man hoppas. Det i sin tur kommer att skapa låglönejobb.
              Över huvud taget är den vi-hoppas-politik som regeringen hela
              tiden talar om anmärkningsvärd. Det är svårt att se något mönster
              när man hela tiden säger att man hoppas att det ska bli på ett
              visst sätt. Frågan är hur man genom att skära ned volymerna på
              arbetsmarknadsutbildningen, vilket man faktiskt gör, kan tro att
              arbetsmarknaden därmed ska matchas. Det finns ingen logik i det.
            </seg>
            <seg n="577dc4fa">
              Vad gäller uppföljning vill jag fråga: Hur ska ni se till att
              uppföljningen blir relevant, så att man ser vilka resultat a-kassans
              neddragning ger? Kommer det att ge flera jobb, och på vilket sätt
              i så fall? Och vågar ni, om vi får en låglönemarknad, redovisa
              det? Det är relevanta frågor.
            </seg>
          </u>
          <note type="speaker" n="16ac7c29">
            Anf. 86 JAN ERICSON (m) replik:
          </note>
          <u who="jan_ericson_48d259" xml:id="i-78f7b52050133f86-4" n="625349e2">
            <seg n="2f6037a7">
              Fru talman! Nu är vi lite grann inne på nästa debatt som gäller
              arbetsmarknadspolitik, volymer och liknande, men det kan väl inte
              helt undvikas.
            </seg>
            <seg n="debe73cc">
              Jag sade tidigare att vi totalt minskar mängden arbetsmarknadsutbildningar
              jämfört med förra året och i år. Samtidigt ska man ha klart för
              sig att vi sänker dem till den nivå som gällde omkring 2003. Det
              är sedan 20032004 som den tidigare regeringen blåst upp dessa
              utbildningar till en mycket stor volym. Det har skett medvetet
              för att därigenom dölja arbetslösheten. Det är där man stoppat
              in människor.
            </seg>
            <seg n="e9c754c4">
              Jag har själv suttit i en arbetsförmedlingsnämnd som fackligt
              aktiv och sett hur det fungerar i praktiken. Det har gått ut direkta
              instruktioner till arbetsförmedlingarna om att de ska använda
              åtgärder som är så billiga som möjligt för att på så sätt få in
              så många människor som möjligt. Det finns alltså brev och instruktioner
              om det från Arbetsmarknadsstyrelsen. Det är så man har jobbat.
            </seg>
            <seg n="ca4a1e20">
              Vi vill byta fokus och i stället satsa pengarna på sådana utbildningar
              och åtgärder som leder till riktiga jobb, inte på sju söka-jobb-kurser
              utan på något som kan förankra en på arbetsmarknaden. Det är syftet.
            </seg>
            <seg n="c5c5e824">
              Som jag sade förut kommer man, om man lägger ihop arbetsmarknadsåtgärderna
              och nystartsjobben, fram till att den nuvarande regeringen totalt
              sett gör en större satsning än den förra. Det är positivt. På
              så sätt blir det bättre.
            </seg>
          </u>
          <note type="speaker" n="e2df1aa4">
            Anf. 87 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-4b86377324eb7717-4" n="3a5024d0">
            <seg n="43640889">
              Fru talman! Jag tycker att logiken fortfarande brister. Arbetsmarknadsnivåerna
              20032004 kan ha haft relevans då, men i och med den utökning vi
              haft av arbetsmarknaden kanske man måste matcha mer. Man måste
              ha en aktiv arbetsmarknadspolitik, vilket alliansen inte har,
              utan de överlåter den till andra aktörer. De hoppas att arbetsgivarna
              tar sitt ansvar, men det borde faktiskt finnas någon som tar det
              ansvaret från regeringens sida.
            </seg>
            <seg n="f76bb295">
              Det som kommer att bli ett problem är när uppföljningen görs,
              om ni nu vågar göra den. Nu ska vi naturligtvis inte gå in på
              den andra debatten, men det kommer att visa sig att just sänkningen
              i a-kassan, och den kopplingen, i så fall skapar låglönejobb.
              Och då får man inte den matchning för riktiga jobb som ni kallar
              dem. Där ligger problematiken i ert ologiska resonemang.
            </seg>
            <seg n="a7f8bdfb">
              Kan Jan Ericson förklara logiken i detta?
            </seg>
          </u>
          <note type="speaker" n="960736e2">
            Anf. 88 JAN ERICSON (m) replik:
          </note>
          <u who="jan_ericson_48d259" xml:id="i-78f7b52050133f86-5" n="625349e2">
            <seg n="7e607178">
              Fru talman! När det gäller matchning är det en av delarna i politiken,
              alltså att matchningen ska bli bättre. Vi vet att det i dag finns
              arbetsgivare som inte får tag på folk samtidigt som det finns
              människor som inte får tag på ett jobb. Då är något fel någonstans.
            </seg>
            <seg n="fe4dcd13">
              Vad beträffar utbildning är det lite sent att nu, mitt i en högkonjunktur,
              sätta i gång med fleråriga arbetsmarknadsutbildningar eftersom
              det är just i dag som arbetskraften behövs. Det går inte ihop.
              De människorna kommer att vara färdigutbildade när konjunkturen
              kanske vänder nedåt igen. Det skulle man ha gjort för flera år
              sedan, men då lade man i stället pengarna på volymåtgärderna och
              stoppade in människor i förvaring. Det är därför vi har det läge
              vi har i dag.
            </seg>
            <seg n="2787a974">
              Vi måste givetvis följa upp alla typer av åtgärder. Det kommer
              vi att göra i vårt utskott, och jag kommer själv att bevaka det.
              Vi följer upp detta för att se vad som är det bästa sättet att
              jobba och vad vi får för resultat av olika åtgärder. Vi tar bort
              sådana åtgärder som är dåliga och lägger till sådana som är bättre.
              Vi ser till att arbetsförmedlingarna verkligen får jobba med arbetsförmedling
              och matchning i stället för med administrering av friår och plusjobb.
            </seg>
            <seg n="559c0f8d">
              Framför allt ska vi släppa in flera aktörer. Jag vet att de fackliga
              organisationerna är jätteduktiga på att förmedla arbeten till
              sina egna medlemmar. De kan arbetsmarknaden. De vet hur den fungerar.
              Genom att släppa in nya aktörer och utvärdera det vi håller på
              med kommer vi att göra något riktigt bra av det här.
            </seg>
          </u>
          <note type="speaker" n="0a307707">
            Anf. 89 AGNETA GILLE (s):
          </note>
          <u who="agneta_gille_8d40fa" xml:id="i-a5a42faacdc6cdaa-0" n="4ad8c0bf">
            <seg n="9b3bd186">
              Fru talman! Vi har i dag fått höra många bra argument för att
              stoppa detta vansinniga betänkande i papperskorgen. Men vi har
              av debatten förstått att det inte finns någon vilja från majoritetens
              sida att ändra sig vad gäller förslagen i betänkandet.
            </seg>
            <seg n="79cc7b31">
              Under valrörelsen var jag ofta ute på arbetsplatsbesök. Det var
              bra besök med många givande samtal. Många av dem jag träffade
              var något osäkra och svajade lite grann om hur de skulle rösta
              när de gick till valurnorna. Några få sade att de den här gången
              nog skulle rösta borgerligt just för att det kanske behövdes lite
              av den politiken också.
            </seg>
            <seg n="1c26fa58">
              Jag försökte föra en dialog, och i den dialogen sade de tydligt
              att det är fyra partier som bildat allians, att det inte bara
              är moderat politik som ska gälla. Även Folkpartiet, Kristdemokraterna
              och Centerpartiet får väl något att säga till om i debatten och
              förslagen.
            </seg>
            <seg n="b478ee40">
              I dag kan vi se resultatet. Vi kan se att det är en moderat politik
              som styr landet. Det är en moderat regering som lägger fram förslagen.
              Att Centerpartiet blivit ett väldigt blått parti har vi sett och
              hört tidigare; detta kunde de även konstatera på arbetsplatserna.
              De var dock inte helt övertygade om att också Folkpartiet var
              det, och definitivt inte när det gällde förslag om att slå på
              dem som redan har det svårt.
            </seg>
            <seg n="91d915cf">
              Däremot trodde de på Kristdemokraternas sociala engagemang. De
              trodde på Kristdemokraternas möjligheter att på något sätt ta
              till vara dem som är utsatta i samhället. Därför måste jag i debatten
              om detta betänkande vända mig till Kristdemokraterna. Helt klart
              är det den moderata politiken som dominerar, och det är en moderat
              regering som styr vårt land.
            </seg>
            <seg n="37d8e106">
              Vi kommer snart att fira jul. Julfirandet kan ta sig många olika
              uttryck. Jag möter i dag människor som är mycket oroliga för sin
              jul och för det som ska hända på det nya året då vi vet att marginalerna
              kommer att bli ännu tuffare. Ännu flera kommer att gå ut i öppen
              arbetslöshet. Det har regeringen själv slagit fast. De har sagt
              att det kommer att bli ännu flera som går ut i öppen arbetslöshet
              beroende på att de arbetsmarknadspolitiska utbildningarna tas
              bort.
            </seg>
            <seg n="0042a2f4">
              När jag jobbade på dagis var det en given sak att gå till kyrkan
              och titta på Jesusbarnet i krubban. Det var, och är, en del av
              julen. Evangelisten väljer att skildra Jesusbarnets ankomst till
              världen med barnet i krubban vars föräldrar inte fick plats på
              härbärget. Visst är det så att Jesus inte föddes till världen
              som politiker. Han föddes bland de mest utsatta. Det är också
              på deras sida han konsekvent ställer sig. Det är min tolkning
              av Nya testamentet, och därför är jag nyfiken på hur Kristdemokraterna
              tolkar det.
            </seg>
            <seg n="d4da3d9e">
              Nya testamentets budskap är inte partipolitiskt på något sätt
              men det är konsekvent och det är tydligt rätt igenom. Den kristne
              har alltid skyldighet att företräda de utsatta. De utsatta i dag
              är väl ändå de som får det väldigt mycket tuffare av en moderat
              politik.
            </seg>
            <seg n="131a9681">
              Den kristne har alltid skyldighet att företräda de utsatta. Bär
              varandras bördor, så uppfyller ni Kristi lag, skriver aposteln
              i Galaterbrevets sjätte kapitel. Bibelns budskap inklusive julevangeliets
              är glasklart. Det står för solidaritet och rättvisa. Därför, fru
              talman, är det för mig ytterst märkligt att Kristdemokraterna
              ställer upp på de förslag som riksdagen nu ska ta ställning till,
              en politik som konsekvent tar från dem som har det väldigt svårt,
              dem som har lite i dag, dem som har det svårt på arbetsmarknaden,
              och fördelar de ekonomiska resurserna till bland annat mig eller
              till den lilla exklusiva grupp av överklass som har det allra
              bäst. De ska få det ännu bättre. Det stämmer inte för mig hur
              man med kristna värderingar kan göra en sådan fördelning.
            </seg>
            <seg n="2fe7d3d3">
              Moderat politik försämrar kraftigt för de arbetslösa och långtidsarbetslösa
              under föreställningen att det ska skapa flera jobb. Det är de
              argumenten vi har hört genomgående i dag. Det ska skapa flera
              jobb om vi bara sänker ersättningsnivåerna. Men på vilket sätt
              jobben ska komma till är det ingen från den borgerliga sidan som
              har klargjort. Hur skapas det flera jobb?
            </seg>
            <seg n="fd00451b">
              Det enda bevis vi har fått är att det har skapats otroligt många
              nya jobb det här året, och det vill jag stryka under, fru talman,
              beror inte på att det är en borgerlig regering i dag utan det
              beror på att vi har haft en väldigt bra, expansiv politik som
              har skapat arbetstillfällen, en trygghet på arbetsplatserna och
              en trygghet i samhället. Det är det som skapar arbete.
            </seg>
            <seg n="5faef914">
              Den öppna arbetslösheten ökar. Ytterligare anslag på 285 miljoner
              kronor dras bort från utbildningarna. Arbetsmarknadspolitiken
              och arbetslinjen urholkas ytterligare. Och det är en redan utsatt
              grupp som får betala.
            </seg>
            <seg n="25028452">
              Fru talman! Det handlar ytterst om en samhällssyn. Man vill att
              samhällets utveckling ska drivas framåt av en liten elit som ska
              ha ännu högre ersättningsnivåer. Då pratar jag om ordförande i
              bolag till exempel, alltså den lilla eliten. Sedan får den andra
              gruppen, som har det sämst, försöka springa efter så gott de kan.
              Samhället ska bändas isär, olika grupper ska ställas mot varandra.
            </seg>
            <seg n="e8ec8d43">
              Den politik som ni kristdemokrater har att ta ställning till
              i dag slår hårt mot dem som har det tuffast i samhället, mot sjukpensionärer,
              mot arbetslösa. För mig stämmer inte er politik med det som jag
              ser att Jesus stod för. Vi människor kan inte skapa himmelriket
              på jorden. Det är vi överens om. Men vi har en skyldighet att
              göra precis vad vi kan för att göra den här världen mer rättvis,
              mer solidarisk och fördela enligt det som Jesus sade. Därför uppmanar
              jag er kristdemokrater att fundera över barnet i krubban och Nya
              testamentets budskap.
            </seg>
          </u>
          <note n="8af1cd00">
            I detta anförande instämde Ann-Christin Ahlberg, Patrik Björck,
            Lars U Granberg, Michael Hagberg, Lars Lilja, Sylvia Lindgren,
            Jennie Nilsson, Nikos Papadopoulos, Göran Persson i Simrishamn,
            Marina Pettersson och Kristina Zakrisson (alla s).
          </note>
          <note type="speaker" n="4b4149a2">
            Anf. 90 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-7" n="b4844bd4">
            <seg n="d55b149f">
              Fru talman! Det var brösttoner från Agneta Gille från finansutskottet.
              Ord och inga visor om alla dessa utsatta så här i julens tid som
              skulle få det så bedrövligt. Jag tänker tillbaka på resultatet
              av tidigare regeringsår. Vi kan se att vi har över en miljon människor
              i permanent utanförskap. De har haft långt till arbetsmarknaden,
              men i stället för att få rehabilitering och hjälp tillbaka in
              på arbetsmarknaden har de förtidspensionerats till en nivå av
              65 %.
            </seg>
            <seg n="3bd427e0">
              När man dessutom går in i Socialdemokraternas budget och försöker
              se hur man tänker fördela årets anslag i den här budgeten går
              det inte att utläsa.
            </seg>
            <seg n="10a99f7b">
              Du tog upp att det är många som ska bli öppet arbetslösa nästa
              år. Vi sade att i en högkonjunktur ska inte människor vara inlåsta
              i arbetsmarknadspolitiska åtgärder. De ska in i riktiga jobb.
              Jag kan ge en glad hälsning till Agneta Gille: Det är faktiskt
              precis vad som sker. De prognoser som kommer nu säger att det
              vi prognostiserade i oktober, att det skulle bli fler öppet arbetslösa,
              i stället kommer att sugas upp av en arbetsmarknad därför att
              det finns fler jobb.
            </seg>
            <seg n="50a46b1f">
              Hur blir det nya jobb? frågar Agneta Gille. Jag har inte 15 minuter
              på mig nu så jag hänvisar till det anförande jag höll inledningsvis
              där jag förklarade skillnaden i syn på hur jobb blir till. Det
              handlar om människor och människors skapandekraft som faktiskt
              skapar arbete, inte beslut inne i Rosenbad.
            </seg>
            <seg n="fccae7e7">
              Avslutningsvis skulle jag vilja ställa en fråga utifrån att Agneta
              Gille sitter just i finansutskottet. Vi har pratat väldigt mycket
              om mikronivåer i debatten i dag, alltså en mängd olika enskilda
              fall. Det är jätteviktigt att se hur förslag påverkar enskilda
              människor. Men det är också viktigt att se att totalen, alltså
              helheten i ekonomin, är enormt viktig för den privata ekonomin.
              Jag undrar om Agneta Gille håller med mig i det resonemanget.
            </seg>
          </u>
          <note type="speaker" n="9daef3e5">
            Anf. 91 AGNETA GILLE (s) replik:
          </note>
          <u who="agneta_gille_8d40fa" xml:id="i-a5a42faacdc6cdaa-1" n="4ad8c0bf">
            <seg n="0761c880">
              Fru talman! När vi tittar på den öppna arbetslösheten, som Annika
              Qarlsson nämner, ser vi att den ökar. Men det har varit en väldigt
              bra socialdemokratisk politik som har verkat för att få till flera
              arbetstillfällen. De kommer. Det har visat sig nu. De ökar hela
              tiden. Det kommer att vara en väldig uppgång på arbetsmarknaden.
              Visst är det så. Men det är inte tack vare att man sänker a-kassan,
              sänker ersättningsnivåerna och låter de sjukförsäkrade drabbas.
              Det är inte så. Det är en expansiv politik som gör att man kan
              ha en finanspolitik, en trygghet i hela samhället.
            </seg>
            <seg n="6ebe7435">
              När vi tittar på arbetsmarknadsutbildningen för dem som är arbetslösa,
              som drabbas av neddragningar i a-kassan, kan jag säga att jag
              har en god vän som också går en Amsutbildning för att stå mer
              rustad för att få möjlighet att få ett arbete. Han är oerhört
              olycklig, för han vet att från den 1 januari har han ingenting
              att luta sig tillbaka på. Svaret från Sven Otto Littorin och er
              är att han ska ha ett arbete. Men han känner sig inte rustad.
              Han har svårighet att nå in på arbetsmarknaden. Vad finns det
              kvar för honom? Arbetslöshet, med en sänkning av a-kassan? Det
              är det han står inför med en borgerlig politik.
            </seg>
            <seg n="5278f438">
              Det vi socialdemokrater står för är att det ska finnas en trygghet
              i samhället, en trygghet i ekonomin. Det ska vara en ekonomisk
              politik som gör att hela Sverige ska leva och alla ska känna att
              det finns trygghet för den som är anställd, för den som har ett
              företag, för den som har banker och annat. Det ska finnas en politik
              där alla finns med, där alla kan ha den tryggheten, och det blir
              det inte med den borgerliga politiken.
            </seg>
          </u>
          <note type="speaker" n="83d4b5cc">
            Anf. 92 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-8" n="b4844bd4">
            <seg n="4fb3fb96">
              Fru talman! Jag kan inleda med att säga att jag inte håller med
              Agneta Gille i det resonemanget. Och jag fick inte svar på min
              fråga, huruvida makroekonomiska villkor faktiskt påverkar människors
              individuella livsvillkor.
            </seg>
            <seg n="3b819477">
              När man pratar om trygghet kan jag känna att 80 % i arbetslöshetsförsäkring
              väl är en bra trygghet. Dessutom kommer vi att prioritera. För
              dem som står långt från arbetsmarknaden kommer vi att ha åtgärder
              för att se till att hjälpa dem in på arbetsmarknaden. Utbildningar
              som leder till jobb kommer också att vara prioriterade. Det är
              bara att gratulera. Han kommer att få det stöd och den hjälp han
              behöver för att komma tillbaka till arbetsmarknaden.
            </seg>
            <seg n="7c2674fb">
              Dessutom kommer det att finnas jobb att få.
            </seg>
            <seg n="deb2abdb">
              Med anledning av det jag försökte få ett svar på i min inledning,
              vilken betydelsen hela det ekonomiska utfallet faktiskt har för
              varje enskild människa, skulle jag vilja göra kommentaren att
              det i dag har kommit ett pressmeddelande där den nya regeringens
              politik får högt betyg av Konjunkturinstitutet.
            </seg>
            <seg n="9b879918">
              Den ekonomiska tillväxten blir högre, arbetslösheten blir lägre,
              sysselsättningen högre, och inflationshotet blir mindre jämfört
              med om den nya ekonomiska politiken inte hade genomförts.
            </seg>
            <seg n="4436c9aa">
              Det som Konjunkturinstitutet analyserar är i första hand effekterna
              av jobbavdraget, de sänkta nivåerna i a-kassan och färre Amsprogram.
              Dessa faktorer tillsammans gör att arbetskraftsutbudet ökar på
              lång sikt. Det i sin tur gör att sysselsättningen stiger med 55
              000 personer flera än vad den annars skulle ha gjort. Man visar
              också att bnp kommer att öka med 1,1 % mer fram till 2010 än vad
              som annars skulle ha blivit fallet. Ett ökat utbud av arbetskraft
              gör också att inflationstrycket i ekonomin blir mindre trots högkonjunkturen,
              vilket innebär att Riksbanken inte behöver höja styrräntan lika
              mycket som den annars hade flaggat för.
            </seg>
            <seg n="7736059c">
              Detta innebär väldigt goda betyg för den förda politiken.
            </seg>
          </u>
          <note type="speaker" n="ea186aef">
            Anf. 93 AGNETA GILLE (s) replik:
          </note>
          <u who="agneta_gille_8d40fa" xml:id="i-a5a42faacdc6cdaa-2" n="4ad8c0bf">
            <seg n="a215ff28">
              Fru talman! Dessvärre har jag inte förberett mig med alla goda
              betyg som den förra regeringen fick. Men i debatterna som vi har
              haft i finansutskottet har åtskilliga sådana bedyranden framkommit
              om det som har skett i Sverige, om det som man har byggt upp i
              Sverige med den ekonomiska tillväxt som i dag finns. Det beror
              på att vi har haft en socialdemokratisk regering som har haft
              greppet om ekonomin och inte så att säga släppt i väg den. Man
              har inte gjort stora skattesänkningar som man inte har någon buffert
              för. Man har inte dragit i väg med saker som hade kunnat få ekonomin
              att skena i väg. Det är det som är det viktiga för individen.
              Och det är det som är svaret på din första fråga, Annika Qarlsson
              makroekonomiska termer när vi tittar på hela Sverige och på hela
              Sveriges ekonomi. Det är det som avgör hur individen får det.
              Det är därför som det har varit så väldigt bra i det långa loppet.
              En socialdemokratisk politik har fört Sverige till toppen i väldigt
              många avseenden. Och det är det som är väldigt viktigt.
            </seg>
            <seg n="8bad9488">
              Ni lovade i valet att ni inte på något vis skulle ta något från
              välfärden utan att det skulle satsas på välfärden. Men arbetsmarknadspolitik
              är väl i allra högsta grad välfärd för individen? Att då försämra
              så katastrofalt som ni föredrar att göra är väl ändå att göra
              ett riktigt påhopp på välfärden?
            </seg>
          </u>
          <note type="speaker" n="8105ec8d">
            Anf. 94 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-7" n="69e4336d">
            <seg n="480fa15f">
              Fru talman! Agneta Gille ser Kristdemokraterna som ett parti
              med socialt patos och ansvarstagande. Och det är helt rätt. Det
              var en väldigt bra beskrivning. Jag får tacka för den.
            </seg>
            <seg n="6ee36040">
              Vi ska bära varandras bördor. Det är också helt rätt. Därför
              gjorde vi inför detta val en skärskådning av människors vardag
              i det socialdemokratiska samhället. Och det som vi såg var inte
              gott.
            </seg>
            <seg n="ff0f9e03">
              Vi har granskat politiken. Vi har tittat på hur ni under den
              förra mandatperioden förtidspensionerade människor på löpande
              band där ersättningen låg på 64-procentsnivån. Är det kristet?
            </seg>
            <seg n="8967e87d">
              Ni har placerat människor i arbetsmarknadsåtgärder i stället
              för att ge dem riktiga jobb. Är det kristet?
            </seg>
            <seg n="6b75956f">
              Vi har förstått att människor har lidit i ert samhälle. Vi har
              därför gått med i en allians för jobb som ska inkludera människor
              i samhället. Och om flera får jobb får vi också mer pengar till
              vård, skola och omsorg, det som vi kallar för ett socialt ansvarstagande.
            </seg>
            <seg n="45d36c7a">
              Agneta Gille sitter såvitt jag vet i finansutskottet och jobbar
              med de stora dragen och den ekonomiska politiken. Det som Agneta
              Gille inte berättar här är att det större flertalet förlorar ekonomiskt
              på den socialdemokratiska politiken jämfört med alliansens politik.
            </seg>
            <seg n="19ea211d">
              Precis som Annika Qarlsson sade kommer Konjunkturinstitutet nu
              med rapporter där det sägs att vi får en högre tillväxt, en lägre
              arbetslöshet och en ökad sysselsättning och att inflationshotet
              blir mindre tack vare att en ny ekonomisk politik förs av den
              nya regeringen. Och det är bland annat effekten av jobbavdraget.
            </seg>
            <seg n="65142592">
              Många människor har med er politik inte kommit igenom nålsögat.
              Ni har gått förbi den slagne mannen. Vi vill försöka göra en förändring
              av detta. Agneta Gille är svaret skyldig.
            </seg>
          </u>
          <note type="speaker" n="669fa461">
            Anf. 95 AGNETA GILLE (s) replik:
          </note>
          <u who="agneta_gille_8d40fa" xml:id="i-a5a42faacdc6cdaa-3" n="4ad8c0bf">
            <seg n="b1d2c005">
              Fru talman! Désirée Pethrus Engström talar just om Kristdemokraterna
              som det socialt ansvarstagande partiet. Och jag trodde lite grann
              att det var så trots allt. Det är därför som jag har valt att
              vända mig till er kristdemokrater i dagens debatt för att på något
              sätt försöka förstå hur ni har svarat på de många brev som har
              kommit från dem som nu ser att de kommer att få en förfärlig situation
              efter nyår. Det är en situation som de inte riktigt kan förstå
              eftersom det inte var någonting som ni på något sätt hade framfört
              i valrörelsen.
            </seg>
            <seg n="1256fa72">
              Det finns de som i dag känner att de inte har någon möjlighet
              att gå tillbaka ut i arbetslivet. De har ingen chans. De har gjort
              vad de har kunnat. De har arbetat och slitit ut sina kroppar.
              Och det finns de som är väldigt hårt drabbade. Ni vill ställa
              dem utanför. Det är det som inte stämmer överens med den tro som
              jag har på Jesus och på Nya testamentet, alltså att man fördelar
              mer rättvist, att man försöker se till att alla får en dräglig
              situation, att alla får vara med i samhället och att alla får
              en situation så att de kan överleva, så att det inte blir som
              vi hör från Sveriges Kommuner och Landsting som säger att dessa
              människor kommer att få det mycket tuffare på grund av att det
              blir betydligt flera socialbidragstagare. Var det detta som var
              er tanke från Kristdemokraternas sida, att se till att det blir
              ännu flera socialbidragstagare bland dem som redan har det himla
              tufft? Det är min fråga till Désirée.
            </seg>
          </u>
          <note type="speaker" n="e4dd6385">
            Anf. 96 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-8" n="69e4336d">
            <seg n="335ef6c8">
              Fru talman! Det som förvånar mig i hela den här debatten i dag
              är att Socialdemokraterna fortfarande inte, trots ett valnederlag,
              har startat sin självkritiska bana. Hur ser ni på framtiden? Var
              det ingenting som var dåligt i den tidigare förda politiken? Var
              det bra att en halv miljon personer var förtidspensionerade? Var
              det bra? Många tvingades till förtidspension. Jag känner flera
              kvinnor som var långtidssjuka och som mer eller mindre tvingades
              ut i förtidspension. Och jag tycker inte att det är solidariskt.
            </seg>
            <seg n="2fc11ab4">
              Ni har inget alternativ till vår politik. Nu ser vi hur rapporter
              kommer om hur människor kommer att inkluderas därför att de får
              ett jobb. Är inte det bra? Har det inte varit socialdemokratisk
              politik under lång tid?
            </seg>
            <seg n="b7774d58">
              När det gäller de mest utsatta lägger vi 1 miljard mer på framför
              allt dem som är funktionshindrade och som har det svårt på arbetsmarknaden,
              nämligen till lönebidrag och till Samhall. Det är för att stödja
              dem som befinner sig allra längst från arbetsmarknaden. Vi lägger
              alltså en hel miljard på den gruppen.
            </seg>
            <seg n="a5fc03bc">
              Det är oerhört svårt att titta på den socialdemokratiska budgeten
              eftersom ni inte har några budgetposter som vi kan jämföra med.
              Det kan jag bara tolka som att ni tycker att allt ska fortgå som
              tidigare. Vi kristdemokrater menar att människor inte hade det
              bra. Och vi i alliansen har tillsammans fått ett uppdrag att göra
              en förändring av detta en ny politik där människor ska inkluderas
              i stället för en politik som exkluderar människor.
            </seg>
          </u>
          <note type="speaker" n="ac01ffc1">
            Anf. 97 AGNETA GILLE (s) replik:
          </note>
          <u who="agneta_gille_8d40fa" xml:id="i-a5a42faacdc6cdaa-4" n="4ad8c0bf">
            <seg n="cbd18ea3">
              Fru talman! På en punkt kan vi vara helt överens, Désirée Pethrus
              Engström, och det är att det finns människor som inte har det
              bra. Det är vi överens om. Och det är det som skiljer oss åt i
              nästa steg, när det gäller hur vi ska hantera de människor som
              inte har det bra.
            </seg>
            <seg n="1d0c2ed8">
              När vi tittar på våra respektive budgetar är det en avsevärd
              skillnad. När vi tittar på de arbetsmarknadspolitiska åtgärderna
              är det en väldigt stor skillnad. När vi tittar på tryggheten i
              samhället för dem som är utsatta är det en väldigt stor skillnad.
            </seg>
            <seg n="f3b7d12d">
              Naturligtvis har vi hela tiden jobbat för att få in flera i arbete,
              i åtgärder och i utbildning för att de ska bli mer anställningsbara.
              Det är en politik som vi jobbar för och som vi kommer att driva
              hårt framöver också. Naturligtvis är det så. Men skillnaden mellan
              oss gäller de människor som har det sämre i dag, som befinner
              sig i ett utanförskap, som har det dåligt och som kanske har arbetat
              men inte längre har en möjlighet att ta ett jobb. Som jag ser
              det är det där som fördelningen är fel. Du vill sänka deras inkomster
              och försämra deras möjligheter att komma in på arbetsmarknaden
              genom att ta bort arbetsmarknadspolitiska utbildningar.
            </seg>
            <seg n="d94f43c3">
              Det är det som jag sätter mig emot. Och det är det som inte stämmer
              överens med min syn på att fördela till alla, enligt det som Jesus
              tyckte, och att inte slå på dem som redan har det tufft. Det är
              det ni gör. Det är den lilla gruppen som ni kommer att slå så
              hårt mot. Det är därför som jag står här i dag och tycker att
              det är fel. Och det är därför som jag vädjar till er kristdemokrater
              att ni ska försöka ta ert förnuft till fånga. Sänkta a-kassenivåer
              skapar inga nya jobb. Det skapar inte ett enda nytt jobb att bara
              sänka ersättningsnivåer. Det måste till flera resurser för det.
              Det här skapar en viss låglönemarknad men ingenting annat. Det
              är det som är så tokigt.
            </seg>
          </u>
          <note type="speaker" n="952a18f5">
            Anf. 98 HANS BACKMAN (fp) replik:
          </note>
          <u who="hans_backman_f277eb" xml:id="i-f0d290523b99e217-7" n="e2530d60">
            <seg n="caa9911c">
              Fru talman! Även jag är tacksam för att Agneta Gille talar i
              positiva ordalag om Folkpartiet och om att vi tar ett socialt
              ansvar. Det gör vi verkligen. Vi är en garant för en socialliberal
              politik i alliansregeringen. Däremot har vi olika lösningar för
              att uppnå det mål som vi delar, nämligen att få in alla i värmen,
              så att säga, få in alla i gemenskapen och att fördela till alla.
              Och vi tycker att det här med att skapa förutsättningar för jobb
              är det viktigaste. Därför har vi lagt om politiken i den riktning
              som väljarna också gav oss mandat att göra under valrörelsen.
            </seg>
            <seg n="4706a912">
              Sedan pratar Agneta Gille om att vi skulle gynna en liten exklusiv
              grupp av överklass, men det stämmer inte. Om man tittar på vårt
              jobbskatteavdrag ser man att det också ger skattesänkningar av
              betydande art för både låg- och medelinkomsttagare.
            </seg>
            <seg n="766ab00c">
              RUT:s undersökning visar att genom att Socialdemokraterna avvisar
              regeringens jobbskatteavdrag får en städare höjd skatt med 600
              kr varje månad. En förskollärare får höjd skatt med 700 kr i månaden.
              En sjuksköterska får höjd skatt med 860 kr. En metallarbetare
              får höjd skatt med nästan 800 kr. Och ett LO-hushåll får betala
              hela 1 600 kr mer i skatt varje månad.
            </seg>
            <seg n="16b306e5">
              Då måste jag fråga: Tycker du, Agneta Gille, att det är fel att
              sänka skatten för LO-hushållen, eller tycker du att det är en
              exklusiv överklass?
            </seg>
          </u>
          <note type="speaker" n="9a847a5f">
            Anf. 99 AGNETA GILLE (s) replik:
          </note>
          <u who="agneta_gille_8d40fa" xml:id="i-a5a42faacdc6cdaa-5" n="4ad8c0bf">
            <seg n="967c413d">
              Fru talman! Tack för frågan! Jag är barnskötare och har kvar
              mina jobbarkompisar på dagis. Några av dem jobbar deltid och har
              svårt att få möjlighet att få sin ekonomi att gå ihop. Jag har
              haft förmånen att komma vidare i mitt yrkesliv och står här i
              dag som deras representant. Vi, de och jag, jämförde det här skatteavdraget,
              som du talar så varmt om. Min ena före detta kollega skulle få
              4060 kr mer i månaden med det skatteavdrag som ni föreslår medan
              jag skulle få över 1 100 i skatteavdrag. Då har jag i dag en lön
              på 49 000, och hon tjänar väldigt dåligt som barnskötare på dagis.
              Det visar sig att jag för drygt 1 100 kr kan göra betydligt flottare
              saker. Jag kan få en utlandsresa till per år, om jag har ledigt
              i sommar. Men min före detta kollega har, med sina 50 kr i månaden,
              eller däromkring, inte den möjligheten. Det här räcker inte ens
              till att betala hennes a-kasseavgift, som ni också höjer, som
              också ingår i detta. Det är det som jag tycker är så fel. Och
              det förvånar mig att Folkpartiet säger att man har gått till val
              på de här frågorna. Det var inte mina arbetskamraters uppfattning,
              på arbetsplatsen, att ni gick till val på detta. Det var inte
              det. De känner sig lite lurade av Folkpartiet.
            </seg>
          </u>
          <note type="speaker" n="0c0ccae2">
            Anf. 100 HANS BACKMAN (fp) replik:
          </note>
          <u who="hans_backman_f277eb" xml:id="i-f0d290523b99e217-8" n="e2530d60">
            <seg n="1781aee7">
              Fru talman! Det tycker jag inte att man ska vara lurad. Det är
              klart att vi har en progressiv skatteskala i Sverige. Det innebär
              att det i krontal blir större effekt ju mer man tjänar. Det är
              möjligt att Socialdemokraterna vill avskaffa den skatteskalan
              det vet jag inte. Men om man accepterar den blir det effekten.
              Procentuellt sett är det ändå de som tjänar minst som tjänar mest
              på detta, om man tittar på de flesta lönenivåer. Man kan exempelvis
              se på en städare som efter jobbavdraget får 625 kr mer i plånboken,
              efter en månads arbete. Och efter avdrag och a-kassa med mera
              blir det ändå 278 kr mer i månaden i lönekuvertet. Okej, det är
              ingen jättestor summa, men det är ändå en ökning av pengarna.
              Och varje krona som går över en hundralapp är åtminstone för de
              flesta värdefull, inte minst i de lägre inkomstklasserna.
            </seg>
            <seg n="c8424f94">
              Själv har jag en bakgrund som brevbärare, och jag vet att med
              de lönerna är varje hundralapp viktig. Och jag ser ändå att det
              här kommer att ha en positiv effekt, inte minst för dem inom de
              lägre inkomstklasserna.
            </seg>
            <seg n="a17cf445">
              Jag fick inget svar. Tycker du att det är bra att ha en politik
              som faktiskt i praktiken innebär höjningar av skatterna för städare,
              lokalvårdare, lärare? Är svaret att du tycker att det är en bra
              politik att man ska höja skatterna för dem? Vi sänker dem, även
              om det inte är så mycket i krontal för varje enskild individ.
              Men vi sänker ändå skatterna. Ni vill höja. Är det bra?
            </seg>
          </u>
          <note type="speaker" n="3c53a71b">
            Anf. 101 AGNETA GILLE (s) replik:
          </note>
          <u who="agneta_gille_8d40fa" xml:id="i-a5a42faacdc6cdaa-6" n="4ad8c0bf">
            <seg n="fb6d5260">
              Fru talman! Nej, jag kan verkligen bedyra för Hans Backman att
              vi socialdemokrater inte på något sätt gick till val med skattehöjningar.
              Det var inte någonting som vi avsåg att göra.
            </seg>
            <seg n="ee7491a1">
              Du pratar om att det är väldigt viktigt för alla låginkomsttagare,
              för LO-kollektivet, att få några hundra till i plånboken. Avtalsrörelsen,
              som vi nu står inför, är väldigt viktig. Men där har ju Svenskt
              Näringsliv en helt annan ställning. Och de står väl ändå väldigt
              nära er i den moderatledda regeringen? De driver på att det ska
              till bonusar för direktörer. Det handlar om högre arvoden till
              ordförande och så vidare.
            </seg>
            <seg n="69b78ec1">
              Svågern min är brevbärare, ett fint yrke, och han kommer att
              få någon hundralapp till efter avdraget. Visst är det så. Men
              han kommer att få betala 200 kr till en höjd a-kassa, eftersom
              han har valt att vara med i facket och vara med i a-kassan. Där
              försvinner hans pengar, så han får ingenting där.
            </seg>
            <seg n="428c8ea4">
              De som har stora villor ute i Helsingforss förorter, med vackra
              havsutsikter, slipper förmögenhetsskatten. De får en förbättrad
              fastighetsskatt, och de får ett fantastiskt mycket större avdrag
              på skatten än vad brevbäraren får. Och det är här som jag tror
              att väljarna känner sig lurade av Folkpartiet. Ni har släppt iväg
              Moderaterna att styra politiken dithän vi är. Jag är mörkrädd
              när det gäller vad de här fyra åren kommer att innebära. Ni har
              ju också sagt att det här bara är början. Och då, fru talman,
              har vi mycket att återställa igen när vi tar över, vilket jag
              hoppas att vi har möjlighet att göra 2010. Och jag hoppas att
              det då inte ser ut som det gjorde 1993.
            </seg>
          </u>
          <note type="speaker" n="1ad5728c">
            Anf. 102 KRISTER ÖRNFJÄDER (s):
          </note>
          <u who="krister_ornfjader_87d9d0" xml:id="i-532266d4a4c0d851-0" n="ebd789b9">
            <seg n="199929fc">
              Fru talman! Jag tycker att det är lite tragiskt. Jag hade till
              att börja med hoppats på att mina meningsmotståndare från Kalmar
              län skulle ha varit här. Men det såg jag, när jag kom hit, att
              de inte var. Nu ser jag att det knappt finns kvar någon från majoriteten
              i utskottet, så snart pratar jag väl bara för dem som jag tror
              har en stor förståelse för det som jag ändå hade tänkt väcka.
              Jo, till protokollet, det finns två stycken här borta på höger
              sida. Nej, det finns tre. Det blir snart flera, hoppas jag.
            </seg>
            <seg n="2b3720d5">
              Men jag ska försöka att hålla det tal som jag hade för avsikt
              att göra, så att det kommer med i protokollet.
            </seg>
            <seg n="a50acc34">
              När man har hört företrädarna för de borgerliga partierna, med
              statsrådet Sven Otto Littorin i spetsen, tala sig varma för de
              förändringar som vi debatterar i kammaren i dag undrar jag om
              vi lever i samma land. Det här är inget tal som jag har skrivit
              för länge sedan, utan det skrev jag för ungefär en halvtimme,
              trekvart sedan, precis innan jag kom hit. Jag hade då hört Sven
              O Littorin i tv så att ni inte tror att jag skrev det här i går
              eller någonting i den stilen.
            </seg>
            <seg n="40fa39a2">
              Att vi inte har kontakt med samma personer eller företräder samma
              väljargrupper visste jag sedan tidigare. Dagens fientliga förslag
              från den borgerliga alliansen mot de svaga grupperna i samhället
              understryker detta faktum.
            </seg>
            <seg n="e56ef32f">
              Fru talman! Som jag tidigare nämnde hade jag hoppats på att få
              se de borgerliga företrädarna från Kalmar län delta i den här
              debatten.
            </seg>
            <seg n="32298b35">
              Jag skulle nämligen vilja veta hur de och deras borgerliga kamrater
              i denna kammare ställer sig till den situation som de kommer att
              försätta många människor i Kalmar län i med sitt agerande i detta
              kommande beslut. Ingen av dem eller någon av er kan ha undgått
              att få reda på hur detta beslut kommer att slå mot de personer
              som är eller kommer att vara i behov av att använda arbetslöshetsförsäkringen
              i framtiden.
            </seg>
            <seg n="6658774c">
              Fru talman! Jag vill redovisa några av de hundratals olika exempel
              som har redovisats för mig från människor som bor i Kalmar län.
              Det första exemplet som jag har är en städerska som tjänar 19
              000 kr. Hon får de första 200 dagarna 680 kr. Efter 300 dagar
              blir det 561 kr. Det är en minskad inkomst på 5 658 kr i månaden.
              Det är ett stort ekonomiskt avbräck för henne, men hon är ändå
              lyckligt lottad jämfört med mina andra exempel.
            </seg>
            <seg n="e581a496">
              Det andra exemplet som jag har är en städerska som arbetar halvtid.
              Hon har ett barn som är fyra år. Hon har varit hemma för vård
              av sjukt barn tre dagar varje månad, så hon kommer inte upp till
              80 timmar i månaden och är därför inte berättigad till någon ersättning
              alls.
            </seg>
            <seg n="6f700aca">
              Det tredje exemplet är en anläggningsarbetare som är säsongsarbetslös.
              Han sägs upp vid årsskiftet. Han får tillbaka jobbet på försommaren
              och arbetar ett halvt år med en timlön på 135 kr. Han får 518
              kr om dagen de första 200 dagarna. Efter 300 dagar blir det 421
              kr. Med den gamla a-kassan skulle det ha blivit 680 kr.
            </seg>
            <seg n="c4eba534">
              Det fjärde exemplet som har redovisats för mig om hur fel det
              nya förslaget kommer att kunna slå gäller dem som inte har kvalificerat
              sig för a-kassan. Det exempel som jag har fått är en kille som
              går på bygglinjen på gymnasiet. Efter skolan får han en lärlingsplats.
              Han får en lön på 88 kr i timmen. Företaget går i konkurs efter
              fem månader, och då blir han arbetslös. Eftersom han inte kan
              kvalificera sig för a-kassan när han studerar, enligt de nya reglerna,
              uppfyller han inte villkoren för att få a-kassa. Med den gamla
              a-kassan hade han fått 320 kr.
            </seg>
            <seg n="fa4f0bbe">
              Fru talman! Jag säger inte att den gamla a-kassan var perfekt,
              men det förslag som vi diskuterar här i dag är enligt min åsikt
              dåligt. Lägre ersättningsnivåer och hårdare kvalifikationskrav
              gör inte att arbetslöshetsförsäkringen blir bättre.
            </seg>
            <seg n="dc275b5e">
              Jag har genom några praktiska exempel från Kalmar län visat att
              resultatet och därmed livet blir sämre för medborgarna i Sverige.
              Jag kan inte förstå att ledamöterna i den borgerliga alliansen
              kan blunda för detta faktum.
            </seg>
          </u>
          <note n="d364f32b">
            I detta anförande instämde Ann-Christin Ahlberg, Patrik Björck,
            Michael Hagberg, Lars Lilja, Sylvia Lindgren, Nikos Papadopoulos,
            Marina Pettersson, Kristina Zakrisson, Maria Öberg och Sven-Erik
            Österberg (alla s).
          </note>
          <note type="speaker" n="3bdd9612">
            Anf. 103 NIKOS PAPADOPOULOS (s):
          </note>
          <u who="nikos_papadopoulos_ededca" xml:id="i-5086a139cb5b7d71-0" n="90b0d9b2">
            <seg n="3e914795">
              Fru talman! Regeringens försämringar i a-kassan bör avslås. Det
              har flera argumenterat både länge och väl för. I vår motion A5
              lyfter vi fram vilka effekter försämringarna av a-kassan får för
              landets kulturarbetare. Samma sak tas upp i motionerna A8 och
              A17.
            </seg>
            <seg n="06547934">
              Det här har blivit en stor diskussion. Kulturarbetarnas fackföreningar
              har varit väldigt aktiva, och enskilda kulturarbetare har också
              protesterat.
            </seg>
            <seg n="e0ddd2cf">
              Det är inte så konstigt. Regeringens förslag kommer att få förödande
              konsekvenser för kulturen. Låt mig förklara varför.
            </seg>
            <seg n="0fe66264">
              Kulturarbetsmarknaden ser väldigt speciell ut. Även en etablerad
              skådespelare eller musiker befinner sig i en utsatt position.
              Antalet fasta tjänster är litet. Att frilansa är för många det
              normala. Av Sveriges 2 300 skådespelare är det bara 300 som har
              tillsvidareanställning. Då kan man se vilken marknad de lever
              på.
            </seg>
            <seg n="afd8d8ff">
              Fru talman! I stor utsträckning har det att göra med kulturarbetsmarknadens
              natur. Inom scenkonstens område anställs du för en viss produktion
              för att sedan förväntas ta ett nytt jobb när den produktionen
              är över. Att det uppstår en tids deltidsarbetslöshet i glappet
              mellan två engagemang är inget ovanligt eller uppseendeväckande.
              Det gör att för kulturarbetare är det inget undantag att man stundtals
              befinner sig i arbetslöshet. Det är snarare en regel att mellan
              olika engagemang finns den risken.
            </seg>
            <seg n="282ddf8e">
              Det är heller inte så lätt som att säga att exempelvis en dansare
              kan ta ett annat jobb under dessa perioder. Dels vet man inte
              hur lång arbetslöshetsperiod det blir, dels måste man kanske som
              i dansarens fall lägga mycket tid på träning för att längre fram
              kunna ta en ny anställning.
            </seg>
            <seg n="422eab44">
              Att kulturarbetsmarknaden ser ut på det sättet är ingen hemlighet
              och ingen nyhet. Statsrådet Sven-Otto Littorin har talat i TV
              4 angående kulturarbetarnas situation. Jag vill citera honom.
              Då sade han att det naturligtvis är rimligt att lösa problemen
              inom det här lilla och speciella området.
            </seg>
            <seg n="3ca5630b">
              Även vår kulturminister känner naturligtvis till att det är så.
              När vi hade en interpellationsdebatt här tidigare i vintras erkände
              hon att situationen var speciell. Hon har också vid ett flertal
              tillfällen lovat att komma tillbaka med förslag till lösningar.
              Än så länge har vi inte sett några sådana lösningar.
            </seg>
            <seg n="a0dc460c">
              Fru talman! Jag frågar mig därför hur ärligt alliansens engagemang
              är för denna grupp. Arbetsmarknadsutskottet erbjöd kulturutskottet
              att yttra sig över den föreliggande propositionen. Det hade varit
              ett bra tillfälle att ytterligare belysa frågan. Men den borgerliga
              majoriteten i utskottet avböjde. I stället för en mer demokratisk
              beredning av denna fråga, valde den borgerliga majoriteten en
              mindre demokratisk beredning där färre perspektiv fick komma fram.
            </seg>
            <seg n="6f8f964b">
              Fru talman! Varför drabbar försämringarna i arbetslöshetskassan
              dessa kulturarbetare värre? Det är framför allt av tre skäl.
            </seg>
            <seg n="ca71bf92">
              Om man har hög lön och fast anställning tjänar man på den moderata
              politiken. Kulturarbetare har ofta varken det ena eller det andra.
              De straffas därför, vilket också drabbar kulturen som sådan.
            </seg>
            <seg n="a8a415de">
              Fru talman! Jag vill här betona att kulturarbetarna inte är unika.
              Alla andra löntagare som lever på en otrygg arbetsmarknad drabbas
              lika hårt. Det är alltså inte särregler för kulturarbetare i arbetslöshetsförsäkringen
              jag är ute efter. För dessa försämringar drabbar naturligtvis
              även kvinnor, funktionshindrade, invandrare, studerande och alla
              andra som har en svag förankring på arbetsmarknaden. Däremot blir
              konsekvenserna för kulturarbetarna så stora att det inte går att
              blunda för dem. Förutom den rent mänskliga effekten drabbas hela
              den svenska kulturen. Utan kulturarbetare finns det ingen kultur.
            </seg>
            <seg n="5d407e0a">
              Att regeringen fortsätter att forcera igenom dessa försämringar
              utan att ta hänsyn till vilka konsekvenser det får för kulturen
              och utan att presentera några alternativa lösningar för landets
              kulturarbetare tyder på nonchalans. Om kammaren röstar för dessa
              förslag gör vi oss skyldiga till samma sak.
            </seg>
            <seg n="99b24e10">
              Fru talman! Regeringens förslag till försämringar av arbetslöshetsförsäkringen
              bör avslås, framför allt därför att det är en dålig politik.
            </seg>
            <seg n="7d8f05c1">
              En försämrad a-kassa minskar rörligheten på arbetsmarknaden och
              pressar lönerna nedåt. När medlemskap i fack och a-kassa blir
              dyrare, vilket det väldigt påtagligt blir när det gäller avgifterna
              till kulturarbetarnas a-kassor, minskar den fackliga organisationsgraden
              och löntagarnas styrka på arbetsmarknaden pressas tillbaka. På
              det sättet ökar klyftorna i samhället, och ekonomin fungerar sämre.
            </seg>
            <seg n="fe578d4d">
              Men det förslag som här föreligger får också förödande konsekvenser
              för landets kultur. Sverige behöver inte mer otrygghet och mindre
              kultur, men det är vad vi får med regeringens politik.
            </seg>
            <seg n="809cf202">
              Fru talman! Jag upprepar mitt avslagsyrkande på regeringens proposition.
            </seg>
          </u>
          <note n="9491905b">
            I detta anförande instämde Ann-Christin Ahlberg, Patrik Björck,
            Lars U Granberg, Michael Hagberg, Sylvia Lindgren, Jennie Nilsson,
            Karin Åström, Maria Öberg och Sven-Erik Österberg (alla s).
          </note>
          <note type="speaker" n="dbd88baf">
            Anf. 104 KRISTINA ZAKRISSON (s):
          </note>
          <u who="kristina_zakrisson_f3fe63" xml:id="i-69b5c4a2c37b7fd9-0" n="d475efeb">
            <seg n="9c7baab5">
              Fru talman! Det mesta jag skulle vilja säga här i dag har egentligen
              redan blivit sagt, men jag tänker ändå upprepa det. Det känns
              viktigt för mig att få säga det.
            </seg>
            <seg n="d08959dc">
              Jag ska börja med det som Annika Qarlsson eller någon annan tidigare
              sade om att även Socialdemokraterna sänkte ersättningen i a-kassan.
              Ja, det gjorde vi 1996 när vi hade ett ekonomiskt läge som var
              fullständigt katastrofalt. Vi lånade var fjärde krona till driften.
              Jag var då ganska nybliven riksdagsledamot och kommer mycket väl
              ihåg när vi tog det beslutet. Vi gjorde det därför att ekonomin
              inte tillät någonting annat. I september 1997, när ekonomin hade
              stabiliserats, återställde vi nivån.
            </seg>
            <seg n="a5fc6705">
              Vi gjorde inte detta därför att vi tror att folk är arbetslösa
              på grund av att de inte ids jobba. Vi gjorde det därför att det
              inte fanns pengar till alla utgifter.
            </seg>
            <seg n="1396edce">
              Nu när ekonomin går bra och jobben kommer och det kan väl ändå
              inte den nuvarande regeringen ta åt sig äran för efter denna korta
              tid förstår jag inte varför man ska slå mot dem som redan har
              det svårt. Varför sänker man a-kassan nu när det finns pengar?
              Varför sänker man a-kassan och sänker skatter? Vad är det för
              logik i det? Och hur blir det flera jobb för att man sänker a-kassan,
              för att man höjer avgiften till a-kassan och för att man försämrar
              regelverket?
            </seg>
            <seg n="2cd8ce49">
              Jag anser att detta förslag slår hårt mot dem som redan har det
              ekonomiskt svårt.
            </seg>
            <seg n="2179f247">
              Det är också min övertygelse fast jag har naturligtvis hört att
              många här har en helt annan att detta kommer att pressa lönerna
              nedåt. Om man får 65 % eller 70 % av sin tidigare lön i a-kassa
              om man nu inte har slagit i taket förstås, för då får man ännu
              mindre och sedan kan tvingas ta ett jobb vars lön ligger 20 %
              under a-kassenivån, hur skulle det kunna pressa lönerna uppåt?
              Jag är väldigt rädd att detta blir en låglönespiral. Jag är faktiskt
              också rädd att det är avsikten. Jag hoppas att det inte är det.
              Jag hoppas att det är en effekt som man inte har räknat med, men
              jag är rädd att det är något annat.
            </seg>
            <seg n="f6bfdf4a">
              Någon citerade Calmfors uttalande om att försäkringsnivåer har
              inverkan på beteendet. Det tror vi också. Vi tror att med rimliga
              nivåer vågar folk prova andra jobb, ta en utbildning och försöka
              sig på någonting annat. Med låga nivåer i a-kassan är man jätterädd
              om det jobb man har. Jag tror också att det blir svårt för facket
              att förhandla om turordningsreglerna. Hur ska man våga tvinga
              ut någon i arbetslöshet om denne knappt kan försörja sig?
            </seg>
            <seg n="870b69bd">
              Jag ser många negativa effekter av det här förslaget.
            </seg>
            <seg n="2030c949">
              Jag är också rädd att det drabbar mitt län väldligt hårt inte
              därför att jag tycker att norrbottningar ska leva på a-kassa utan
              därför att jag ser att väldigt många i Norrbotten i dag jobbar
              i säsongsanställningar. Många kommuner, privata näringsidkare
              och andra försöker göra det möjligt att kombinera dessa anställningar,
              men tills vi lyckas med det kommer vi att ha säsongsanställda.
              Detta kommer att slå väldigt hårt mot dem.
            </seg>
            <seg n="e6bae000">
              Jag skulle vilja vädja, såsom andra här tidigare har gjort: Rösta
              inte igenom det här förslaget! Tänk igenom det en gång till, och
              gör det som ni säger: Försök skapa flera arbetstillfällen så att
              färre behöver bli arbetslösa! Jag tror inte att höjd avgift till
              a-kassan, sänkt ersättning och ett hårdare regelverk skapar flera
              jobb.
            </seg>
          </u>
          <note n="3fca7220">
            I detta anförande instämde Ann-Christin Ahlberg, Patrik Björck,
            Lars U Granberg, Michael Hagberg, Sylvia Lindgren, Jennie Nilsson,
            Nikos Papadopoulos, Björn von Sydow, Karin Åström, Maria Öberg,
            Krister Örnfjäder och Sven-Erik Österberg (alla s).
          </note>
          <note type="speaker" n="774c37d5">
            Anf. 105 MAURICIO ROJAS (fp):
          </note>
          <u who="mauricio_rojas_b80f08" xml:id="i-7108746215cbc207-0" n="e4c6aad0">
            <seg n="95e59f5b">
              Fru talman! Jag har bett om ordet för att påminna om den verklighet
              som alliansregeringen vill förändra som vi måste förändra för
              att få ett bättre Sverige. Det är i den verkligheten de stora
              förlorarna på den socialdemokratiska regeringsinnehavet finns,
              de människor som befinner sig i ett mycket djupt utanförskap.
              Jag pratar om de människor som inte är födda här i Sverige, de
              flyktingar som har kommit till oss med hopp om ett bättre liv
              och i stället fått ett utanförskap som är otroligt djupt och allvarligt.
              Jag pratar om de människor som är födda i Afrika och bor i Sverige
              av vilka 70 % av dem som borde jobba inte jobbar i dag. Jag pratar
              om de flyktingar från Irak, Iran och Mellanöstern av vilka en
              majoritet inte jobbar i dag.
            </seg>
            <seg n="5c3a0e94">
              Här gjorde ni socialdemokrater, vänsterpartister och miljöpartister
              egentligen ingenting för att hjälpa till när ni regerade. Deras
              utanförskap har nämligen aldrig varit så djupt som det är nu när
              ni har lämnat över regeringen till oss.
            </seg>
            <seg n="56042cec">
              Jag vill påminna om Rosengård, om Rinkeby, om Tensta och om Hammarkullen.
              Den verkligheten dömer er, och därför valde väljarna också bort
              den socialdemokratiska regeringen.
            </seg>
            <seg n="90274359">
              Jag vill påminna om Landskrona och om Sverigedemokraternas framgångar.
              Vad tror ni är orsaken till dessa? Har ni inte något ansvar? Det
              har ni.
            </seg>
            <seg n="a6f07d6a">
              Vi vill förändra grunderna för detta sammanbrott för många grupper
              i Sverige. Vi vill förändra detta i grunden. Det är det absolut
              viktigaste för att få ett Sverige som fungerar bättre och för
              att vi inte om fyra år ska behöva se en massa sverigedemokrater
              sitta här i riksdagen. Det är därför vi lägger fram de förslag
              vi lägger fram. Det är därför vi måste förändra a-kassan och mycket
              mer. Vi är inte nöjda. Ni borde inte vara stolta. Det Sverige
              vi har i dag är inte bra.
            </seg>
            <seg n="c1b72e56">
              Varför har vi detta? Jo, därför att i Sverige har vi haft en
              långsiktig utveckling som inte har skapat jobb. Jag använde nyss
              datorerna härutanför lite grann och tittade på Statistiska centralbyråns
              statistik. För 20 år sedan hade vi lika många jobb som vi har
              i dag, men vi har nu en halv miljon människor till i arbetsför
              ålder. Vi har med andra ord ett jobbunderskott som är otroligt
              stort.
            </seg>
            <seg n="74ce67e4">
              Av den halva miljon som inte fick plats i ert Sverige är väldigt
              många utlandsfödda. Det är givetvis lika illa om de är födda i
              Sverige, men det skapar ännu mer motsättningar om människorna
              är utlandsfödda, har en annan kultur och dessutom blir segregerade
              på det sätt som de blir när de inte har jobb.
            </seg>
            <seg n="6442de9b">
              Vi vill givetvis bryta utanförskapet. För att göra det finns
              det bara en lösning som håller långsiktigt, nämligen att skapa
              många flera jobb. Det är därför vi har fått ansvaret att regera,
              och därför ska vi regera.
            </seg>
            <seg n="4be76423">
              I dag finns 374 000 utlandsfödda som inte har ett jobb eller
              som är undersysselsatta. Det är för mig 374 000 goda orsaker att
              få en ny regering. Vi ska se till att många fler får jobb.
            </seg>
          </u>
          <note n="49fab5a2">
            I detta anförande instämde Hans Backman (fp) samt Catharina Elmsäter-Svärd,
            Sven Yngve Persson, Elisabeth Svantesson och Tomas Tobé (alla
            m).
          </note>
          <note type="speaker" n="4ffa1553">
            Anf. 106 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-9" n="a0a2e06a">
            <seg n="8de9ab05">
              Fru talman! Jag kan i mångt och mycket känna en stark sympati
              för Mauricio Rojas inlägg när det gäller analysen. Vi socialdemokrater
              har ett stort ansvar, och det är ett ansvar vi tar på allvar.
            </seg>
            <seg n="13a31481">
              Jag skulle inte ha valt att göra beskrivningen och analysen av
              de samhällsproblem som finns i Sverige på annat sätt. Det som
              gör mig lite konfunderad är möjligen konklusionen om hur man ska
              hantera detta. Vi har stora bekymmer. Yes , jag ställer upp på
              det. Vi har ett stort ansvar. Sedan är frågan vad som ska göras
              åt detta. Det är då jag blir lite konfunderad.
            </seg>
            <seg n="7a35799f">
              På något sätt fintar Mauricio med vänstern för att sedan klappa
              till de arbetslösa rejält med högern. Det är det som är bekymret
              med denna typ av debatt, det vill säga när man försöker angripa
              oss från vänster och sedan anföra högerpolitik. Inga av flyktingarna
              från Irak, som gavs som ett exempel, kommer att få några jobb
              därför att a-kassan sänks. Vi står här i dag och diskuterar ett
              betänkande som rör hur a-kassan ska vara utformad framöver. Det
              finns ingenting i det förslaget som kommer att minska någonting
              av det utanförskap som Mauricio, med rätta, är upprörd över. Det
              är där som det stora bekymret finns.
            </seg>
            <seg n="f2294d3a">
              Om vi däremot skulle ha fått tillfälle att arbeta vidare med
              vår politik hade vi haft större möjligheter att arbeta bort utanförskapet.
              Det enda som händer nu är att du klappar till dem som redan har
              det svårt.
            </seg>
          </u>
          <note type="speaker" n="9672bb56">
            Anf. 107 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-7108746215cbc207-1" n="e4c6aad0">
            <seg n="8ae3b8f4">
              Fru talman! Patrik Björck glömde det allra viktigaste för alla
              dessa människor som lever i utanförskap, nämligen att få ett jobb.
              De längtar inte till bidrag. De längtar inte till ett socialdemokratiskt
              Sverige där man i stället för att vara med får nöja sig med att
              vara utanför med ett visst bidrag.
            </seg>
            <seg n="79222cf3">
              Vi är inte heller nöjda med lösningen. Vi vill skapa jobb. Ni
              lämnar ett Sverige med en halv miljon jobb i underskott. Det är
              mycket vi måste göra för att hämta tillbaka detta.
            </seg>
            <seg n="ec3b731f">
              Dessutom pratar du om en verklighet som inte är den verklighet
              jag pratar om. Jag pratar framför allt om människor som inte ens
              finns i arbetskraften i dag. De har ingen a-kassa. De har ingenting.
              De har bara socialbidraget.
            </seg>
            <seg n="9ebc5dcb">
              I området Herrgården i Malmö, i det mycket segregerade Rosengård,
              står 75 % av dem som är i arbetsför ålder utanför arbetskraften.
              Ni har aldrig haft en politik för dessa människor. Ni har aldrig
              sett dessa människor. Det är klart att ni är jättebekymrade över
              fackföreningarna. Det är bra, och det måste ni också diskutera.
              Men vi måste se helheten. I den helheten finns flera hundratusen
              människor som ni aldrig har tänkt på, som ni aldrig har haft en
              politik för och som ni aldrig har brytt er om bara retoriskt när
              ni pratar om solidaritet. Dessa människor skriker efter möjligheter
              och jobb.
            </seg>
            <seg n="6706fe04">
              Dessa människor ska vi se. Vi ska satsa mycket på dessa människor.
              Hela vår integrationspolitik och arbetsmarknadspolitik är det
              viktigaste redskapet. Den syftar till att få människorna tillbaka
              till arbetsmarknaden och till ett jobb. Det är dags att se dessa
              människor och inte blunda som ni har gjort i så många år.
            </seg>
          </u>
          <note type="speaker" n="e1950bff">
            Anf. 108 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-10" n="a0a2e06a">
            <seg n="16254d46">
              Fru talman! Det var detta med siffror. I den borgerliga alliansen
              pratar man ibland om en och en halv miljon. Ibland pratar man
              om en miljon. Nu pratar Mauricio Rojas om en halv miljon arbetslösa.
              Oavsett vilket för mig, är det illa nog och ett misslyckande om
              en person är arbetslös. Så långt är vi helt överens. Det är inga
              bekymmer. Jobb är i slutändan det enda som är lösningen, både
              för samhället och för individen. Där är vi också överens.
            </seg>
            <seg n="90d702e6">
              Men förklara för mig hur den försämrade a-kassan kan hjälpa en
              bidragsberoende i Rosengård. Det är där som din i och för sig
              inledningsvis intressanta analys som vi kan enas om fullständigt
              havererar. Du kommer inte med något som helst förslag till förändring
              av den situation som gör dig så upprörd.
            </seg>
            <seg n="4dab8770">
              Man skulle kunna ställa krav på dig att du här i kammaren redogör
              för hur problemet ska lösas. Ska en försämrad situation för en
              viss grupp göra det lättare för en annan grupp som har det dåligt?
              Jag vet inte om det är så du resonerar. Men 88 % av era skattesänkningar
              går till dem som har det bäst, det vill säga den halva av samhället
              som tjänar mest. Det kan inte hjälpa den som lever på socialbidrag
              i Rosengård. Du är svaret skyldig på punkt efter punkt när det
              gäller den praktiska politiken. Det är det som är bekymret för
              dig.
            </seg>
            <seg n="1f834b71">
              Återigen fintar du med vänstern och klappar till de arbetslösa
              med högern. Det hjälper inte någon människa i det här landet.
              Det skapar inte ett enda nytt jobb.
            </seg>
          </u>
          <note type="speaker" n="36361123">
            Anf. 109 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-7108746215cbc207-2" n="e4c6aad0">
            <seg n="263dd40f">
              Fru talman! Arbetsmarknadsminister Sven Otto Littorin har en
              mycket lång lista, som någon blev nästan överväldigad av, på de
              saker som vi börjar göra nu och som vi kommer att göra. Vi kommer
              att återkomma med ett förslag om en jobbutvecklingsgaranti. Det
              är otroligt viktigt för just de grupper som ni inte har sett.
              Det gäller alla dessa hundratusentals människor som ni inte har
              sett någon gång.
            </seg>
            <seg n="963aab0f">
              Det här måste finansieras och gå ihop. Vi har sagt att vi ska
              fokusera på att få människorna tillbaka till jobb, inte till bidrag.
              Vi måste lyfta upp dem från bidrag. Det är det som är hela vår
              politik. Det är det som de olika åtgärderna vi presenterar syftar
              till.
            </seg>
            <seg n="9c1a9302">
              Jag har inte hört någon av er föreslå någonting som kan hjälpa
              dessa människor. Vi har tänkt på dem. Vi försöker få ihop något
              som hjälper de mest utsatta människorna i vårt samhälle. Det har
              ni inte gjort. Jag förstår att du känner dig touché från vänster,
              som du säger. Det är inte från vänster utan det är från människorna.
              Det är de som aldrig har fått en chans i Sverige som du borde
              tänka på och som jag tänker på. Vi har fått en ny regering som
              ska ordna situationen.
            </seg>
          </u>
          <note type="speaker" n="2561bcdb">
            Anf. 110 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-532266d4a4c0d851-1" n="ebd789b9">
            <seg n="760140af">
              Fru talman! Jag gör ingen skillnad i varifrån människor kommer
              eller vilken bakgrund de har när det gäller denna fråga. Mitt
              perspektiv är att alla människor ska ha rätt till sin egen försörjning
              och till ett arbete.
            </seg>
            <seg n="de7d80fd">
              Jag förutsätter att man, oavsett om man har en lång bakgrund
              i Sverige eller har en ny bakgrund i Sverige, längtar efter att
              vara med och arbeta ihop till de gemensamma resurser som samhället
              behöver för att utvecklas.
            </seg>
            <seg n="9cc8675f">
              Men jag blir lite förvånad när jag får höra den här typen av
              argument, det vill säga att vi inte har gjort något åt situationen
              och därför är det som här föreslås en lösning på problemet. Jag
              får inte ihop resonemanget att då säga att det är bättre med lägre
              ersättningsnivåer och hårdare kvalifikationskrav så att situationen
              ska förbättras för dem är nyinflyttade till Sverige och inte har
              några arbeten. Jag kan inte se den lösningen.
            </seg>
            <seg n="70b571ce">
              Det framskymtade lite grann i det andra inlägget i den förra
              debatten att det här måste gå ihop. Det innebär alltså att man
              måste börja spara på dem som redan har det dåligt för att skaffa
              sig resurser till att göra det som ska genomföras om två år.
            </seg>
            <seg n="e182f68d">
              Borde det inte ha varit tvärtom? Borde det inte vara på det sättet
              att man startar med resurserna nu, alltså att man struntar i att
              sänka skatten och använder de pengarna i stället, sätter in resurser
              så att folk kommer i arbete för att få mindre utgifter till a-kassan
              för att kunna få ännu mer resurser. Borde inte det vara en bättre
              väg?
            </seg>
          </u>
          <note type="speaker" n="f4413f17">
            Anf. 111 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-7108746215cbc207-3" n="e4c6aad0">
            <seg n="cccc3ff2">
              Fru talman! De personer som har kommit hit som flyktingar och
              invandrare har fungerat som ett slags buffert på den socialdemokratiska
              arbetsmarknaden. De har sedan kommit in om de har kommit in över
              huvud taget när konjunkturen är väldigt bra. Så fort konjunkturen
              inte är bra längre har de gått tillbaka till arbetslöshet och
              utanförskap.
            </seg>
            <seg n="f0f46666">
              Det här beror på att vi saknar minst en halv miljon jobb. Det
              är det som är det långsiktigt viktiga. Det är det som måste åtgärdas.
              Det är det som alla våra förslag syftar till: att förbättra för
              företagare, att förbättra möjligheten att nyanställa, att också
              förbättra för människorna, att göra att de kan lyfta sig från
              bidrag genom att de kan behålla lite mer av vad de får i lön saker
              och ting som har varit mycket svåra i det socialdemokratiska Sverige.
              Och jag vill gärna att regeringen gör mer för de här grupperna,
              för här har vi verkligen en social bomb, som ni har lämnat i arv.
              Den måste vi ta tag i.
            </seg>
            <seg n="0a99eedc">
              Besök Landskrona! Man kan besöka 150 andra platser också, där
              det finns ett djupt utanförskap. Detta Sverige håller inte. Vi
              har inte så mycket tid på oss, varken politiskt eller socialt.
              Det är det Sverige som vi måste hjälpa till med på något sätt,
              och det är det vi ska göra också.
            </seg>
          </u>
          <note type="speaker" n="7643948e">
            Anf. 112 KRISTER ÖRNFJÄDER (s) replik:
          </note>
          <u who="krister_ornfjader_87d9d0" xml:id="i-532266d4a4c0d851-2" n="ebd789b9">
            <seg n="eca033d9">
              Fru talman! Ja, men då vore det väl bra, Mauricio Rojas, om du
              kunde svara på min fråga. Vore det då inte bättre att i stället
              för att sänka skatten nästa år använda det utrymmet för att skapa
              nya arbeten i stället för att vänta på den lista som Littorin
              pratade om, där de flesta åtgärderna skulle komma om två år om
              det nu är så bråttom? Skulle vi inte börja i den änden då?
            </seg>
            <seg n="eb9c8e8c">
              Tänk om vi skulle använda det här sättet att resonera inom andra
              områden. Vi kan exempelvis ta sjukvården. Då kanske man kan förstå
              att det här är fullständigt åt skogen.
            </seg>
            <seg n="3ad5ea09">
              Om vi i dag inte har möjlighet att lösa gåtan och bota människor
              från cancer, ska vi då sluta upp att vårda dem som har den sjukdomen
              i dag för att skaffa oss resurser för att i framtiden kunna bota
              dem från den sjukdomen? Jag tycker inte det. Jag tycker att vi
              har en skyldighet att försöka se till att situationen är så bra
              som möjligt för de människor som befinner sig i en behovssituation
              i dag. Samtidigt ska vi naturligtvis försöka se till att vi löser
              det grundläggande problemet.
            </seg>
            <seg n="b9e3dbe5">
              Jag ser ingen skillnad i vilken bakgrund de människor har som
              råkar befinna sig i arbetslöshetssituationen. Alla ska naturligtvis
              ha den hjälp som de behöver. Men då tycker jag att man ska prioritera
              hur man ska använda sina resurser, och då vill jag ha svar på
              frågan: Vore det inte bättre att strunta i att sänka skatten och
              använda de resurserna till att satsa på jobb i dag i stället för
              att vänta till 20082009?
            </seg>
          </u>
          <note type="speaker" n="a2de529b">
            Anf. 113 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-7108746215cbc207-4" n="e4c6aad0">
            <seg n="166ce693">
              Fru talman! Om diagnosen är vi överens, Krister Örnfjäder. Ni
              har lämnat efter er ett land där det finns cancer. Ingen har sagt
              det så bra och så starkt som du har gjort. Det är så, trist nog.
              Efter tolv års regeringsinnehav har ni lämnat efter er sociala
              problem i det här landet som du kan beskriva som cancer, eller
              på något sätt komma på tanken att det här är som cancer. Det är
              otroligt allvarligt. Ni förtjänar att förlora valet många gånger
              om, om det är så, och jag tror att det faktiskt är så.
            </seg>
            <seg n="fcd9ef6a">
              Lösningen på det cancerproblem som ni har lämnat till oss att
              göra något åt är inte ett annat bidrag i stället för det bidrag
              som finns i dag det är jobb. Det är företag som anställer. Det
              är människor som tror på framtiden. Det är billigare att anställa
              med det vi kan åstadkomma som börjar den 1 januari, nystartsjobb.
              Det är jobbutvecklingsgaranti för att lyfta människor ur utanförskap
              till delaktighet. Allt detta måste göras och mycket därutöver,
              tror jag, och jag hoppas att det blir mycket mer. Men vi måste
              börja, och vi måste börja mycket starkt. Vi måste fokusera på
              uppgiften. Och uppgiften är att bota den cancer som ni har lämnat
              över. Det är inte lite att göra, men vi ska göra det.
            </seg>
          </u>
          <note type="speaker" n="b84e8c02">
            Anf. 114 NIKOS PAPADOPOULOS (s) replik:
          </note>
          <u who="nikos_papadopoulos_ededca" xml:id="i-5086a139cb5b7d71-1" n="90b0d9b2">
            <seg n="3e60090a">
              Fru talman! Ja, Rojas, att använda retorik är inte alltid bra.
              När Demosthenes använde retoriken hade han ett speciellt mål.
            </seg>
            <seg n="695e5765">
              Du pratar i dag om integrationsfrågor, och vi pratar naturligtvis
              om a-kassan. Var var du, Rojas, när Sverige självt 1952 frågade
              efter arbetskraft? Det har utvecklats. Du pratar i dag om de nya
              invandrarna, nya svenskar som kommer från Irak och Iran och som
              inte har arbete. Har de då socialbidrag också? Vet du, Rojas,
              något land som har människor som inte tar socialhjälp?
            </seg>
            <seg n="7edf6206">
              Jag har varit i Rinkeby, Tensta och Malmö. Jag håller självklart
              med dig om en sak: Det finns naturligtvis nya svenskar som har
              det svårt. Andra har det mindre svårt. Vi socialdemokrater har
              haft ett fantastiskt bra socialt program för invandrare och en
              fantastiskt humanistisk invandrarpolitik, men nu står du och säger
              att det är ni som har ett bra program för att skaffa arbete.
            </seg>
            <seg n="63d2deef">
              Självklart är det så: Det saknas 500 000 arbeten, som du säger.
              Det har alltid varit så att det är några som saknar arbete. Men
              tror du att det bara är invandrare som inte har arbete? Tror du
              att det bara är invandrare som får socialhjälp? Finns det ingen
              i den inhemska befolkningen som gör samma sak? Vad är det som
              gör att du direkt går på invandrare och antyder att negativitet
              och den cancer du talar om bara drabbar invandrare?
            </seg>
            <seg n="a47637a7">
              Jag kan säga dig en sak utifrån min erfarenhet: Socialdemokratin
              har haft en fantastisk social invandrarpolitik som är berömd,
              inte i Sverige och inte i Skandinavien men i Europa och i hela
              världen.
            </seg>
          </u>
          <note type="speaker" n="3152a2f4">
            Anf. 115 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-7108746215cbc207-5" n="e4c6aad0">
            <seg n="52264537">
              Fru talman! Det har varit så fantastiskt, så fantastiskt att
              vi kan åka runt i Sverige och se Rinkeby, Tensta och Rosengård,
              där 75 % av människorna inte ens räknas in i arbetskraften, och
              det är så otroligt bra. Ja, med den verklighetsbeskrivning som
              min kollega gör kan man fråga sig vilket land vi ska få.
            </seg>
            <seg n="cf39c05b">
              Det fanns en annan grek, en svensk grek, som en gång sade någonting
              som var väldigt intressant. Det var Theodor Kallifatides. Han
              sade: De av mina vänner som åkte till USA blev miljonärer. De
              som kom till Sverige blev pensionärer.
            </seg>
            <seg n="f27e73b8">
              Det ligger mycket i det möjligheter som vi har förnekat människor.
              Det är många, alldeles för många, födda i Sverige eller födda
              någon annanstans, som har hamnat i förtidspensionering eller har
              socialbidrag, som du mycket väl vet.
            </seg>
            <seg n="2c399c8f">
              Den här retoriken: Vad syftar den till, och vad handlar den om?
              Den handlar om de områden du känner till, om Tensta och Rinkeby.
              Där arbetar inte ens hälften av de människor som är i arbetsför
              ålder. Är det helt bra och fantastiskt? Har det ingen koppling
              till a-kassan och arbetsmarknadspolitiken? Har det ingen koppling
              till den regeringsmakt som ditt parti har haft under så lång tid?
              Har det ingen koppling till att ni bara fokuserar på de grupper
              som finns på arbetsmarknaden eller väldigt nära, men aldrig har
              fokuserat på de andra grupperna?
            </seg>
            <seg n="0dc7dc7a">
              Nämn bara en åtgärd som har försökt hjälpa de grupper som i dag
              inte räknas in i arbetskraften! Säg något som ni har föreslagit
              nu som skulle kunna hjälpa dessa grupper!
            </seg>
            <seg n="e6a4a1c6">
              Jag vet att ni tänker på dem som redan har a-kassa, trygghet
              och jobb, men det finns andra människor i Sverige också, och det
              vet ni mycket väl.
            </seg>
          </u>
          <note type="speaker" n="28851f7e">
            Anf. 116 NIKOS PAPADOPOULOS (s) replik:
          </note>
          <u who="nikos_papadopoulos_ededca" xml:id="i-5086a139cb5b7d71-2" n="90b0d9b2">
            <seg n="afc70efb">
              Fru talman! Kallifatides kanske sade så, men jag tror att många
              som åkte till Sverige blev rika. Alla blev inte fattiga. Ett mynt
              har två sidor. Du ser alltid den svarta sidan, Rojas. Det finns
              två sidor, både den ena och den andra. Självklart vet jag att
              det finns några i Rinkeby som inte mår bra. De har kanske svårt
              att tjäna sitt uppehälle och får då socialhjälp. Men det finns
              många som vi är stolta över, som har byggt upp Sverige. Det är
              många som Sverige kan vara stolt över. Man behöver inte alltid
              välja att se den svarta sidan av myntet.
            </seg>
            <seg n="ced85d9d">
              Visst har vi gjort mycket och visst kan vi göra mer. Jag hoppas
              att ni också kan göra något bra. Men hur ska ni göra det? Ni ställde
              frågor och satte upp gränser, till exempel för hur man skulle
              få sin identitet och stolthet. För den som kom till Sverige var
              er politik så hård, Rojas. Ni krävde att man skulle kunna svenska
              för att bli det ena och det andra. Det blandade ni in i integrationspolitiken.
              Hur i all världen kan ni då säga att ni ger uppskattning till
              de nya svenskar som kommer hit?
            </seg>
            <seg n="48df265d">
              Det som du nämner som negativt för nya svenskar finns i alla
              grupper.
            </seg>
            <seg n="d9b26c87">
              Jag vill säga en sak till. Vi skapade väldigt många arbeten.
              Vi har tagit emot 1,2 miljoner invandrare, mer än något annat
              land. Sverige är ett land som har tagit emot många.
            </seg>
            <seg n="7a9f7cfb">
              Jag ska sluta nu för jag vet att tiden är slut. Men jag vill
              ställa samma fråga som många gånger har ställts i kammaren, Rojas.
              Hur kommer du att skapa nya jobb när du sänker a-kassan som är
              den trygghet som dessa människor har?
            </seg>
          </u>
          <note type="speaker" n="27fd4243">
            Anf. 117 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-7108746215cbc207-6" n="e4c6aad0">
            <seg n="b7151b01">
              Fru talman! Jag kommer inte att skapa några jobb, Nikos. Det
              är företagare och till viss del den offentliga sektorn som gör
              det. Vi skapar möjligheter. Vi ska skapa en arbetsmarknad som
              ger incitament att anställa och att bli anställd, som skapar incitament
              för människor att ta sig från bidrag till arbete och som skapar
              möjligheter. Vi ska fokusera på de människor som står längst ifrån
              arbetsmarknaden. Det är en riktig fokusering. Vi måste få resurserna
              dit.
            </seg>
            <seg n="2bc4d1c3">
              Där har ni aldrig gjort någonting. Det är de grupperna som ni
              hela tiden har missat. Ni har ingen politik och har aldrig haft
              någon politik för dessa grupper, utom bidragspolitiken. Men den
              politiken duger inte, den räcker inte.
            </seg>
            <seg n="27b4fbc4">
              Du talar om min negativitet. Man jag känner till stora invandrargrupper
              där 80 av 100 kvinnor inte jobbar. Hur ska jag beskriva det? Ska
              jag lura människor i Sverige och säga att det är jättebra att
              80 % inte jobbar? Hur ska jag beskriva afrikanernas verklighet
              i Sverige på något annat sätt? Hur ska jag beskriva Landskrona
              och Rosengård utan att vara kritisk?
            </seg>
            <seg n="0f7e172c">
              Det som bekymrar mig är att när du säger så kanske representerar
              du ditt parti i din inställning ser du inte de problem som är
              mycket allvarliga och som kan bli ännu allvarligare för Sverige
              och för oss alla. Det vet du. Du vet att det kan hända saker som
              aldrig borde få hända i dessa mycket utsatta områden.
            </seg>
            <seg n="39245e3e">
              Du ser också den politiska reaktionen, Sverigedemokraternas framväxt.
              Ingenting av detta är bra. Det måste vi förändra.
            </seg>
          </u>
          <note type="speaker" n="31c38dfa">
            Anf. 118 MICHAEL HAGBERG (s):
          </note>
          <u who="michael_hagberg_d3170a" xml:id="i-f41aee34414b0a55-0" n="7db040fa" next="i-93c2dc0169563c6c-0">
            <seg n="3161c0cf">
              Herr talman! Jag hade hoppats att alliansföreträdarna från Sörmland
              skulle vara i kammaren, så att vi kunde ta en diskussion om utvecklingen
              när det gäller a-kassan i mitt hemlän. Men de saknas här, så vi
              får väl ta den debatten vid ett annat tillfälle.
            </seg>
            <seg n="c6c6d769">
              Regeringens förslag om att höja avgifterna till a-kassan och
              samtidigt både försämra ersättningen och begränsa möjligheterna
              att få ersättning är ogenomtänkt och orättvist. Det slår hårt
              mot dem som redan i dag har en besvärlig situation. Framför allt
              leder det inte till nya jobb. Sättet som regeringen driver igenom
              de sänkta ersättningarna på är ett hot mot rättssäkerheten, ett
              hafsverk som saknar ekonomiska analyser och konsekvensbeskrivningar,
              och det kommer inte att leda till några nya jobb. Det kommer bara
              att ställa till bekymmer för dem som är arbetslösa.
            </seg>
            <seg n="59e3a900">
              Färre kommer att få rätt till a-kassa över huvud taget eftersom
              arbetsvillkoren skärps. Det drabbar deltidsarbetande särskilt
              hårt. De stora förlorarna på regeringens politik är deltidsarbetande,
              studerande och de som är borta från arbetet för vård av barn,
              som tyvärr oftast är kvinnor. Det är ett steg tillbaka i jämställdhetsarbetet.
              En deltidsarbetande kommer att få betala ökad avgift men kommer
              att få svårt att över huvud taget kvalificera sig för a-kassa.
              Är det en rättvis politik, och vilka jobb skapar den?
            </seg>
            <seg n="643bbaec">
              I valrörelsen besökte jag många olika arbetsplatser, bland annat
              en butik som säljer barnkläder i Eskilstuna. Där var 25 personer
              anställda. En var heltidsanställd, resten var deltidsarbetande.
              Det innebär att alla i butiken kommer att få problem att både
              kvalificera sig och att nå upp till nivåerna.
            </seg>
            <seg n="20cfeafd">
              Regeringens omstöpning av a-kassan är djupt orättvis och leder
              till ökad otrygghet. Under hela valrörelsen och under hösten har
              kritiken varit stark mot försämringarna. De enda som har uttryckt
              sig positivt är företagarna och näringslivets organisationer.
              Jag måste ställa mig frågan varför just dessa organisationer är
              så positiva till det här? Finns det något samband? Vad kommer
              sedan?
            </seg>
            <seg n="bb807e50">
              Att sänkta ersättningar skulle leda till sänkta löner har regeringen
              och alla borgerliga riksdagsledamöter förnekat. Men nu har även
              professor Lars Calmfors, som regeringen ofta lutar sig mot, medgett
              att sänkta ersättningar leder till en försvagning av löneutvecklingen
              och en lönepress nedåt särskilt när det gäller lägstalönerna.
              Det är i det segmentet som de nya arbetstillfällena ska skapas
              enligt den nya regeringens förslag.
            </seg>
            <seg n="f8affa1f">
              Den borgerliga regeringen med Sven Otto Littorin och Anders Borg
              i spetsen har väl bestämt, men det är Littorin som får ta debatten.
              Han är inte här. Jag minns från förra mandatperioden att om det
              saknades någon minister under den här typen av debatter var det
              vissa som tittade långt efter dem. Men det var sällan som de inte
              var här, utan de var oftast här.
            </seg>
            <seg n="195fcb11">
              Den nedrustning av den aktiva arbetsmarknadspolitiken och även
              av vuxenutbildningen som regeringen genomför innebär att färre
              arbetslösa kommer att rustas för omställning. I ett första steg
              försvinner 50 000 platser i arbetsmarknadspolitiska program, arbetsmarknadspolitiska
              program som gör att folk ska kunna komma in i arbete. På Volvo
              i Eskilstuna sökte man åtta truckförare. De fick en utbildning
              genom Arbetsmarknadsstyrelsens försorg som sedan ledde till fast
              jobb för dem på Volvo.
            </seg>
            <seg n="b924598c">
              Värderingarna som den nu förda politiken grundar sig på är klassiska
              högervärderingar, att hungriga vargar jagar bäst.
            </seg>
          </u>
          <note n="ebb3b908">
            I detta anförande instämde Ann-Christin Ahlberg, Patrik Björck,
            Lars U Granberg, Sylvia Lindgren, Jennie Nilsson, Kristina Zakrisson,
            Karin Åström, Maria Öberg, Krister Örnfjäder och Sven-Erik Österberg
            (alla s).
          </note>
          <note n="8d399e96">
            Anf. 119 TOMAS TOBÉ (m) replik:
          </note>
          <u who="michael_hagberg_d3170a" xml:id="i-93c2dc0169563c6c-0" n="7db040fa" prev="i-f41aee34414b0a55-0">
            <seg n="b597f9b1">
              Fru talman! Jag hade inte tänkt gå in i något ytterligare replikskifte,
              för det mesta har redan varit uppe i debatten. Men Michael Hagberg
              slänger upp ett antal ballonger, bland annat ett klagomål över
              saknade alliansföreträdare från sörmlandsbänken. Det skulle vara
              intressant att veta om Michael Hagberg själv deltar i varenda
              debatt här i kammaren och säkerställer att det alltid finns representation
              för Socialdemokraterna i bänken.
            </seg>
            <seg n="7b1abf48">
              När det gäller ditt klagomål över att inte arbetsmarknadsministern
              är här kan jag tala om att om du hade varit här tidigare hade
              du vetat att han har varit med i debatten och mycket tydligt klargjort
              regeringens ståndpunkt.
            </seg>
            <seg n="9096ae97">
              Du slängde upp en ballong om att det här handlar om att skapa
              en låglönemarknad. Jag vill ställa en rak fråga: Tror du inte
              att sänkta arbetsgivaravgifter eller jobbavdrag just motverkar
              effekten låga löner? Tror du inte heller att den efterfrågan på
              arbetskraft som vi skapar snarare får motsatt effekt, det vill
              säga en positiv lönebildning?
            </seg>
          </u>
          <note type="speaker" n="586d259d">
            Anf. 120 MICHAEL HAGBERG (s) replik:
          </note>
          <u who="michael_hagberg_d3170a" xml:id="i-f41aee34414b0a55-1" n="7db040fa" next="i-93c2dc0169563c6c-1">
            <seg n="d654de3d">
              Fru talman! Tack för replikskiftet.
            </seg>
            <seg n="e3f2e121">
              Anledningen till att jag saknar alliansbröderna från Sörmland
              är att LO-distriktet i Sörmland hade bjudit in dem för att informera
              om sin syn på nivåerna på a-kassan. De kom på det mötet. De diskuterade
              och fackföreningsföreträdarna fick framföra sina åsikter. Svaret
              de fick var: Vi får vänta och se.
            </seg>
            <seg n="4e213ffe">
              Det var ungefär samma argument som Per Ahlmark, arbetsmarknadsminister
              under Fälldinregeringen, använde i Karlskrona på 70-talet. Lycka
              till, sade han.
            </seg>
            <seg n="af69b963">
              Vänta och se, sade dina partikompisar i Sörmland.
            </seg>
            <seg n="c2487c47">
              Jag tycker att det är märkligt att man inte har läst på läxan
              ordentligt innan man kommer med ett sådant här förslag. Det visar
              bara att det är ett hafsverk som inte är ordentligt grundat, granskat
              och genomgånget.
            </seg>
            <seg n="d74a1c4e">
              Jag är orolig för att man när man sänker nivåerna kommer att
              öppna för en låglönemarknad som folk blir tvungna att gå till
              för sin försörjning. Det kommer att kunna få den utvecklingen
              att människor kommer att vara tvungna att ha två arbeten. Så är
              det i många länder. Det är väldigt vanligt till exempel i USA.
            </seg>
          </u>
          <note n="9007822a">
            Anf. 121 TOMAS TOBÉ (m) replik:
          </note>
          <u who="michael_hagberg_d3170a" xml:id="i-93c2dc0169563c6c-1" n="7db040fa" prev="i-f41aee34414b0a55-1">
            <seg n="a84a8e9f">
              Fru talman! Jag deltog inte på mötet i Sörmland, men det jag
              tror att ledamöterna från alliansen sade är att den stora utvärderingen
              av den politik som alliansens regering presenterar, och som vi
              ivrigt understöder från arbetsmarknadsutskottet, innebär att man
              inför valet 2010 kommer att kunna konstatera om vi har lyckats
              få flera från utanförskap in i arbete och om vi har sett stora
              negativa konsekvenser med anledning av förändringen i arbetslöshetsförsäkringen.
            </seg>
            <seg n="49b14662">
              Du tog i ditt anförande upp att rättssäkerheten är hotad. Om
              du hade känt till processen hade du vetat att vi från utskottets
              sida har valt att lyssna på kritiken från Arbetslöshetskassornas
              samorganisation. Vi har nu skjutit fram ikraftträdandet till den
              5 mars. Det är ett bevis på att vi vill att det här ska fungera
              så bra som möjligt redan från start.
            </seg>
            <seg n="a22ca85d">
              Så till det ni slänger ur er när det gäller låglönemarknaden.
              Jag tror absolut inte att vi kommer att få den utvecklingen. Med
              sänkta arbetsgivarkostnader, jobbavdrag och ökad efterfrågan på
              arbetskraft kommer vi att få motsatt effekt. Jag skulle vilja
              se den lönerörelse som går ut med sänkta lönekrav med anledning
              av förändringarna i arbetslöshetsförsäkringen. Det är inte särskilt
              realistiskt.
            </seg>
          </u>
          <note type="speaker" n="0023452a">
            Anf. 122 MICHAEL HAGBERG (s) replik:
          </note>
          <u who="michael_hagberg_d3170a" xml:id="i-141fbf8a2fc4f0a6-0" n="7db040fa">
            <seg n="698d68eb">
              Fru talman! Den politik som ni bedriver och de förslag som ni
              lägger på kammarens bord kommer att få genomslag nästa år. Visst
              kommer den att kunna granskas.
            </seg>
            <seg n="e7fc6e69">
              Under hösten har ni sagt att ni bara har haft si eller så lång
              tid på er för att få genomslag. Jag förstår att det kommer en
              herrans massa förslag under våren. Dem ska vi naturligtvis debattera
              och granska.
            </seg>
            <seg n="2d6597f5">
              Ni talar om att vi har en massarbetslöshet. Ni använder ofta
              fixerade siffror, där vård av sjukt barn, vuxenstuderande och
              studieledighet finns med. Vi kommer att granska de siffrorna utifrån
              de nivåer på massarbetslöshet som ni pratar om.
            </seg>
            <seg n="22fe3010">
              Vad ska man kalla det om arbetslösheten stiger, vilket jag tror
              att den kommer att göra? Det har regeringen också sagt att den
              kommer att göra under våren. Vad är det för benämning då? Vad
              är graden ovanför massarbetslöshet?
            </seg>
            <seg n="2808a45c">
              Jag vill återkomma till det jag sade om att alliansbröderna från
              Sörmland kom på mötet utan att ha läst på läxan ordentligt. Du
              påstår att ni har gett dem utbildning. Claes Bloch som är LO-distriktets
              ordförande i Skåne ringde till mig och sade att de hade ett motsvarande
              möte i Skåne som är ett stort distrikt. Dit kom ingen.
            </seg>
          </u>
          <note type="speaker" n="ca1e5a9c">
            Anf. 123 CARL B HAMILTON (fp):
          </note>
          <u who="unknown" xml:id="i-d25a997dca4da55d-0" n="69e4336d">
            <seg n="be6ea1ae">
              Fru talman! Anledningen till att jag har begärt ordet är att
              jag tidigare användes som något slags basebollträ i attacker på
              Hans Backman.
            </seg>
            <seg n="cb0a8717">
              Det är två saker som har slagit mig under debatten. Socialdemokraterna
              har i denna fråga fjärmat sig från att vara ett kunskaps- och
              forskningsbaserat politiskt parti. Det har ändå varit en ganska
              stark tradition.
            </seg>
            <seg n="b1eb5dd9">
              Vid den socialdemokratiska partikongressen hade man en lång diskussion
              och samlade sig till slut kring formuleringen: Full sysselsättning
              är socialdemokratins allt överskuggande mål. Det var den 31 oktober
              2005.
            </seg>
            <seg n="5a4fd5c9">
              I dag är det inte det som är temat. Det är ersättningen i a-kassan
              som är socialdemokratins allt överskuggande mål. Det är skillnad.
              Om ni hade hållit fast vid ert kongressbeslut hade ni, enligt
              min mening, drivit ungefär den politik som regeringen gör.
            </seg>
            <seg n="c518fc3e">
              Ju starkare förväntningarna är på att regeringsförslagen innebär
              stora inkomstförsämringar desto snabbare och effektivare blir
              regeringspolitiken. Mer protester ger flera nya jobb och en flexiblare
              arbetsmarknad. Det är en paradox att protesterna har den effekten.
            </seg>
            <seg n="3ae8fc76">
              Facket, och många här i kammaren, ignorerar regelmässigt en kompenserad
              inkomstskattesänkning, ett jobbavdrag. Det avdraget innebär att
              även om fackavgiften efter skatt och egenavgifter ökar och om
              lönen ökar långsammare än den annars skulle göra på grund av sänkt
              a-kassas makroeffekt på lönebildningen blir inkomsten lönen efter
              skatt för den enskilde i normalfallet oförändrad eller i dagens
              konjunkturläge högre.
            </seg>
            <seg n="c765cf78">
              Genom att i det här läget utmåla regeringens politik som stora
              försämringar driver Socialdemokraterna, facket och Vänsterpartiet
              snabbare och effektivare fram de förändringar som leder till minskat
              utanförskap. Arbetslösa söker jobb mer intensivt och sänker sina
              anspråk på lön och arbetsuppgifter. De bestämmer sig för att omskola
              sig, flytta till regioner med bättre arbetsmarknad och så vidare.
            </seg>
            <seg n="72e9d88f">
              Det är resultatet av i stort sett all forskning. Slutsatsen blir
              att den typ av åtgärder som riksdagen i morgon står i begrepp
              att fatta beslut om leder till lägre arbetslöshet. Lägre a-kasseersättning
              leder nästan utan undantag till att arbetslösa snabbare kommer
              i arbete. Det innebär lägre arbetslöshet. Det gäller även studier
              i Sverige. Man har gjort studier i många länder, i olika situationer
              och vid olika tidpunkter. Resultatet är i stort sett gemensamt.
            </seg>
            <seg n="0d908019">
              Det är det jag menar när jag säger att socialdemokratin inte
              följer den kunskap och vetenskapliga erfarenhet som har byggts
              upp på det här området under ganska lång tid.
            </seg>
            <seg n="09b5d5de">
              Man kan säga att regeringen har stor tur. De negativa verkningarna
              för fortsatt arbetslösa mildras av att reformen sätts i sjön i
              ett läge med snabbt ökad efterfrågan på arbetskraft i en mycket
              stark högkonjunktur på arbetsmarknaden. Det är naturligtvis inte
              resultatet av de beslut som ännu inte är fattade. Det är ett arv
              från tidigare.
            </seg>
            <seg n="6871c25e">
              Vad blir slutresultatet av lönebildningen som har diskuterats
              här, inklusive effekten på kollektivavtalen?
            </seg>
            <seg n="1943457a">
              Med den här utvecklingen kommer flera människor i arbete och
              sysselsättningen ökar. När arbetslösheten minskar, sysselsättningen
              ökar och det blir knappt om arbetskraft gynnas arbetstagarna.
              Det medför löneglidning. Ju starkare de positiva effekterna av
              regeringens politik blir desto starkare blir löneglidningen. I
              nästa steg stiger även nivån i kollektivavtalen.
            </seg>
            <seg n="7ec1c22e">
              Dagens debatt och protester medför alltså snabbare omställning
              till lägre arbetslöshet, ökad sysselsättning och löneglidning
              allteftersom.
            </seg>
          </u>
          <note n="ae17e564">
            I detta anförande instämde Mauricio Rojas (fp).
          </note>
          <note type="speaker" n="27ae51c0">
            Anf. 124 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-11" n="a0a2e06a">
            <seg n="9c1eed18">
              Fru talman! Det var ju trevligt att Carl B Hamilton kom upp i
              debatten eftersom Carl B Hamilton är den ende från högersidan
              som har erkänt vad som är motivet med den här politiken, nämligen
              att försöka påverka lönerna nedåt och därmed skapa en låglönemarknad.
            </seg>
            <seg n="bb3ff939">
              Det är egentligen inte vi som försöker hävda det ena eller det
              andra. Vi försöker bara få någon sorts logik i det som sägs från
              regeringshåll.
            </seg>
            <seg n="39e5312f">
              Om man då hävdar att sänkt a-kassa ska ge flera jobb, vilket
              Carl B Hamilton gjorde alldeles nyss i sitt anförande, finns det
              bara ett sätt som man kan göra det på. Där är forskningen tämligen
              enig. Det är om man kan pressa fram en låglönemarknad, alltså
              få sänkta löner. Det skulle möjligen kunna ge flera jobb.
            </seg>
            <seg n="10dc9e4e">
              I övrigt finns det ingen forskning som säger att själva nivån
              på a-kassan i sig påverkar detta. Om Carl B Hamilton hävdar det
              skulle det vara spännande att få ta del av den forskningen. Vi
              har haft några hearingar och debatter om detta, och ingenstans
              har man lyckats med konststycket att presentera sådan forskning.
              Det är rätt spännande om man väntar till sista sekunden i den
              här debatten, som har pågått ett tag, med att ta fram det här
              paketet under julgranen, packa upp det och visa det. Det skulle
              vara oerhört spännande att få se det.
            </seg>
            <seg n="0945369d">
              Vilken nivå säger forskningen är den optimala när det gäller
              arbetslöshetskassan och arbetslösheten? Det är en väldigt konkret
              fråga. Vilken forskning är det Carl B Hamilton stöder sig på?
              Inte ens Calmfors lyckades förklara det när vi hade en träff här
              i Riksdagshuset i november.
            </seg>
          </u>
          <note type="speaker" n="8ade2c31">
            Anf. 125 CARL B HAMILTON (fp) replik:
          </note>
          <u who="unknown" xml:id="i-d25a997dca4da55d-1" n="69e4336d">
            <seg n="f7756e90">
              Fru talman! Erkänna motivet, säger Patrik Björck. Motivet är
              alltså att få full sysselsättning och lägre arbetslöshet. Vi behöver
              ju inte misstro varandra om motivet. Jag tror i och för sig att
              Patrik Björck och alla andra socialdemokrater har som syfte att
              få ned arbetslösheten och öka sysselsättningen. Vi har samma motiv.
            </seg>
            <seg n="9044da59">
              Men sedan kommer det som är problemet med Patrik Björcks och
              många andras inlägg. Det är egentligen ganska enkelt. Man måste
              lära sig att skilja på två saker: Lön är en sak, och inkomst är
              en annan. Inkomsten är lönen plus bidrag minus skatter.
            </seg>
            <seg n="48acbb33">
              I alliansens förslag minskar man skatten för låg- och medelinkomsttagare.
              Även om man skulle få en mindre god löneutveckling kan man få
              en bättre inkomstutveckling. Det var det jag försökte säga på
              slutet, att eftersom arbetsmarknaden totalt sett kommer att bli
              mer tajt, att det kommer att bli en större efterfrågan totalt
              sett på arbetskraft, kommer löneglidningen att sätta i gång. Det
              kommer att påverka löneutvecklingen. Framför allt inom tjänstesektorn
              kommer de nya jobben. Det är ganska välbekant.
            </seg>
            <seg n="4987d9b1">
              Det är väl bara att anbefalla en kurs i att lära sig skilja på
              inkomst och lön som två olika begrepp.
            </seg>
          </u>
          <note type="speaker" n="01928959">
            Anf. 126 PATRIK BJÖRCK (s) replik:
          </note>
          <u who="patrik_bjorck_b56219" xml:id="i-2f24d485d613398d-12" n="a0a2e06a">
            <seg n="ee6917af">
              Fru talman! Det är inte bara lönen som glider. Carl B Hamilton
              glider väldigt mycket i sina resonemang här. Carl B Hamilton var
              betydligt tydligare när det gällde effekterna i en annan debatt,
              när han erkände både motiv för och konsekvenser av den politik
              som högern vill driva igenom.
            </seg>
            <seg n="420072a3">
              Nu låter det snarare som att den här sänkningen av a-kassan på
              något sätt ökar lönerna i Carl B Hamiltons värld. Jag vet inte
              riktigt, men jag misstänker att det har varit något slags räfst-
              och rättarting inom den borgerliga sfären, där Carl B Hamilton
              har blivit tillsagd av sina regeringskamrater att han inte får
              gå ut och berätta sanningar för det kan vara någon som lyssnar.
              Särskilt illa skulle det naturligtvis vara om det fanns åhörare,
              radiolyssnare eller riksdagsledamöter som förstod vad Carl B Hamilton
              sade, för det förstör ju argumentationen för alla andra.
            </seg>
            <seg n="086f09b5">
              Vi tar naturligtvis tacksamt emot sanningssägare, men det är
              lite synd att Carl B Hamilton nu glider och inte längre står för
              det han har sagt förut.
            </seg>
            <seg n="3aaa6f93">
              Det finns faktiskt en ganska entydig forskning som påvisar den
              här effekten. I övrigt finns det, som sagt, ingen forskning. Jag
              ställde frågan konkret: Vilken forskning är det som säger att
              det här sambandet finns om man inte tar en låglönemarknad som
              effekt av detta? Vilken forskning är det som säger att en viss
              nivå på arbetslöshetskassan ger en viss nivå på arbetslösheten?
            </seg>
          </u>
          <note type="speaker" n="c5831f5b">
            Anf. 127 CARL B HAMILTON (fp) replik:
          </note>
          <u who="unknown" xml:id="i-d25a997dca4da55d-2" n="69e4336d">
            <seg n="b703602b">
              Fru talman! Jag sade i mitt anförande att lönen ökar långsammare
              än den annars skulle göra. Det innebär varken att lönen behöver
              sjunka eller att man skapar en låglönemarknad. Sedan drog jag
              ut resonemanget lite och sade hur det kommer att bli successivt
              när politiken har effekt, när det blir ökad efterfrågan på arbetskraft
              och sysselsättningen ökar. Då får man den här löneglidningen.
            </seg>
            <seg n="55d8641f">
              Man ska alltså inte bara skilja på lön och inkomst, utan man
              ska också skilja på kort och medellång sikt. På kort sikt får
              man en löneutveckling som är sämre än den eljest skulle vara.
              På lite längre sikt, eftersom arbetsmarknaden blir tajtare och
              det blir större total efterfrågan på arbetskraft, kommer löneglidningen
              att bli starkare än den eljest skulle vara. Detta kommer successivt
              också att slå igenom i kollektivavtalsnivåerna.
            </seg>
            <seg n="1cc4cb1c">
              Så är det. Så ligger det till.
            </seg>
          </u>
          <note type="speaker" n="8765f048">
            Anf. 128 LARS JOHANSSON (s):
          </note>
          <u who="lars_johansson_1a1a7d" xml:id="i-e3a916fa56d81548-0" n="a7af036b">
            <seg n="2c2d86a2">
              Fru talman! Jag begärde ordet när jag hörde resonemangen om att
              de lägre ersättningarna inom a-kassan skulle, som de borgerliga
              säger, innebära att flera människor kommer i arbete.
            </seg>
            <seg n="dde07a7a">
              I andra sammanhang brukar man tala om helheten i politiken, att
              olika saker, framför allt inom arbetsmarknads- och utbildningspolitik
              etcetera, hänger ihop för att samhället solidariskt ska fungera
              på ett bra sätt. Då glömmer man väldigt lätt att det är fråga
              om att inte bara sänka a-kassenivån utan också ta bort många andra
              saker som arbetsmarknadspolitiken handlar om. Att sänka ersättningar
              är en sak, och att ta bort möjligheterna för vuxenutbildningen
              en annan sak, aktivitetsstöd och så vidare. Jag tycker att den
              helheten glömdes bort lite grann i de senaste inläggen.
            </seg>
            <seg n="b0ca50e6">
              Dessutom finns det, precis som Patrik Björck säger, inga vetenskapliga
              studier i Sverige som visar att lägre ersättningsnivåer i a-kassan
              skapar flera jobb. Det är väldigt viktigt att konstatera att det
              är på det viset.
            </seg>
            <seg n="b19d7024">
              Man måste se på vilket välfärdssamhälle vi hitintills har haft
              i Sverige och vilka övriga trygghetssystem som finns i Sverige.
              Om ersättningsnivån blir för låg och om lönerna blir för låga
              finns det ett annat försörjningssystem, socialbidragssystemet,
              som träder in om nu inte den borgerliga regeringen också vill
              sänka försörjningsstödet för de människor som inte har någon annan
              inkomst över huvud taget. Då är det klart att man kommer att kunna
              pressa lönerna ännu längre ned. Men det har ännu inte aviserats
              något sådant, och då utgår jag från att nuvarande försörjningsnivå
              ska gälla inom socialtjänsten.
            </seg>
            <seg n="907c535e">
              Vi kan titta på det jag gjorde under valrörelsen. Jag besökte
              många olika aktivitetscentrum i Göteborg, och jag kunde då konstatera
              att för att människor ska komma ur ett långvarigt socialbidragsberoende,
              inte minst människor som kommer från andra länder som har hamnat
              i utanförskap, krävs det aktiva åtgärder genom olika aktivitetscentrum
              där man samverkar med socialtjänstfolk och människor från arbetsförmedlingarna
              med de olika åtgärdspaket som för närvarande har funnits för att
              få människor i arbete eller i utbildning.
            </seg>
            <seg n="a47959a8">
              Det är de åtgärderna som ni nu delvis tar bort. Därmed kommer
              de människor som har det svårast att komma in på arbetsmarknaden
              att få det ännu svårare att komma in på arbetsmarknaden, även
              om vi har en högkonjunktur med den hittills förda ekonomiska politiken,
              ska vi komma ihåg. När den nya politiken ska träda i kraft vet
              vi ännu inte vad som kommer att hända. Vi kan bara ha uppfattningar
              om vad vi tror kommer att hända.
            </seg>
            <seg n="3fd83130">
              Vi socialdemokrater kan faktiskt luta oss lite grann tillbaka
              i den meningen, med den förda politiken, och peka på att genom
              aktiva insatser för människor som har svårast att komma ut på
              arbetsmarknaden kommer de lättare ut på arbetsmarknaden än om
              det inte finns några sådana åtgärder över huvud taget.
            </seg>
            <seg n="e4319536">
              Tittar vi på industrin i Västsverige till exempel ser vi att
              de kräver mer och mer av utbildning för att man ska kunna ta de
              jobb som erbjuds, inte minst inom fordonsindustrin. Volvo kräver
              gymnasieutbildning för att man ska jobba i de arbeten som finns
              inom den branschen, för att ta ett exempel. På andra områden är
              det likadant.
            </seg>
            <seg n="2a18502c">
              Därför måste man ha ett paket som omfattar både aktiva arbetsmarknadspolitiska
              åtgärder och trygghet för människor så att de är beredda att delta
              i den fortsatta strukturomvandling som vi kommer att ha framöver
              också i Sverige.
            </seg>
            <seg n="215cf37f">
              Mot den här bakgrunden yrkar jag att de socialdemokratiska förslagen
              ska bifallas, även om det är svårt i denna kammare.
            </seg>
          </u>
          <note n="415f1bac">
            I detta anförande instämde Lars U Granberg, Lars Lilja, Sylvia
            Lindgren, Jennie Nilsson, Kristina Zakrisson, Karin Åström, Maria
            Öberg, Krister Örnfjäder och Sven-Erik Österberg (alla s).
          </note>
          <note n="ceb658de">
            Överläggningen var härmed avslutad.
          </note>
          <note n="aa27ff0a">
            6 § Arbetsmarknad och Arbetsliv
          </note>
          <note n="30ed88c6">
            Föredrogs
          </note>
          <note type="speaker" n="afc660f6">
            Anf. 129 ELISABETH SVANTESSON (m):
          </note>
          <u who="elisabeth_svantesson_48c0b1" xml:id="i-ffab1531a4bd6084-0" n="8547ce08">
            <seg n="ce108572">
              Fru talman! Vi kommer nu här i kammaren att få höra en debatt
              som behandlar regeringens budgetförslag för två olika utgiftsområden.
              Det är utgiftsområdena 13 Arbetsmarknad och 14 Arbetsliv.
            </seg>
            <seg n="58616304">
              Även i denna debatt deltar ett statsråd. Denna gång är det Nyamko
              Sabuni, som har ansvar för integrations- och jämställdhetsfrågor.
            </seg>
            <seg n="a10825a5">
              Fru talman! I arbetsmarknadsutskottets betänkande finns också
              motionsyrkanden som har väckts under den allmänna motionstiden
              tidigare i höst. Sammanlagt är det ca 60 stycken, och det är främst
              motioner som har budgetanknytning.
            </seg>
            <seg n="ba40812f">
              Andra motioner som har väckts under den allmänna motionstiden
              och som tar upp exempelvis jämställdhet, integration, arbetsrätt,
              diskriminering och arbetstid kommer att behandlas senare, i andra
              betänkanden under mandatperioden.
            </seg>
            <seg n="91b6c5f1">
              Fru talman! Utgiftsområde 13 omfattar arbetsmarknadspolitik och
              numera även integrationspolitik och storstadspolitik. Anslagen
              inom detta utgiftsområde hänför sig främst till kontantstöd vid
              arbetslöshet och till deltagande i arbetsmarknadsprogram. Ramen
              för området uppgår till 66,7 miljarder kronor.
            </seg>
            <seg n="345b1b96">
              Utgiftsområde 14 omfattar politikområdena arbetsliv och jämställdhet.
              Ramen för detta område uppgår till 1,4 miljarder kronor.
            </seg>
            <seg n="527cd398">
              Fru talman! I anslutning till utskottets beredning har information
              lämnats och uppvaktningar gjorts av ett antal myndigheter och
              organisationer. I det betänkande som nu finns i kammaren finns
              utskottets förslag till ställningstagande och oppositionens reservationer
              i de fall man inte gillar budgetförslaget. Det är dessa olika
              förslag som ska ligga till grund för debatten som nu kan börja.
            </seg>
          </u>
          <note type="speaker" n="767953cd">
            Anf. 130 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-f0302066261d744a-0" n="8fbaefc7">
            <seg n="975a77f4">
              Fru talman! Jag vill inleda med att yrka bifall till reservationerna
              1, 5, 8, 20 och 23.
            </seg>
            <seg n="2c96d0d8">
              När man läser den moderatledda regeringens budgetförslag på de
              här områdena kan man bli fundersam över vad syftet är bakom de
              förslag som har lagts fram. Jag tror att grundtanken, som det
              diskuterades mycket om i den valrörelse som ligger bakom oss,
              var de skattesänkningar som var viktiga att göra.
            </seg>
            <seg n="7562d760">
              Det var viktigt att sänka fastighetsskatten på höginkomsttagarnas
              tomter i Danderyd. Det var oerhört viktigt att få ned förmögenhetsskatten.
              Jobbavdraget var också viktigt. Det gällde att finansiera det.
              Hur skulle man gå till väga?
            </seg>
            <seg n="b76aa943">
              Tittar vi på hela regeringens budget ser vi att en stor del av
              finansieringen kommer från arbetsmarknadsområdet, utgiftsområdena
              13 och 14. A-kassan, som vi har debatterat tidigare, är en stor
              del. Man tar in pengar i storleksordningen 10 miljarder genom
              ökade avgifter på a-kassan. Regelförändringen ger mellan 4 och
              8 miljarder kronor till statskassan. Alltså ger bara de förändringarna
              en finansiering i storleksordningen 1418 miljarder kronor.
            </seg>
            <seg n="002cae78">
              Till detta kommer ytterligare dråpslag mot mycket av befintlig
              verksamhet på svensk arbetsmarknad. Jag kan börja med att nämna
              den forskning som bedrivs vid ALI, Arbetslivsinstitutet. Carl
              B Hamilton sade tidigare att han saknade forskningsinsikterna
              hos de nuvarande socialdemokraterna och hyllade de förra. Det
              var ingen som hyllade de förra socialdemokraterna heller när det
              begav sig. Socialdemokrater blir alltid bättre ju äldre de blir,
              i borgerlighetens ögon.
            </seg>
            <seg n="b9e13bfb">
              Här visar den borgerliga regeringen verkligen vad man vill med
              forskningen. En världsledande forskning på arbetsmarknadsområdet
              läggs helt enkelt bara ned och försvinner. Man är inte heller
              ärlig. När frågorna kommer om vad som ska hända vi har fått massiva
              mejlbombningar från hela världen där man oroar sig för detta;
              jag tror inte att det har undgått någon och definitivt inte oss
              i arbetsmarknadsutskottet svarar man att forskningen ska vara
              kvar och läggas ut på universiteten.
            </seg>
            <seg n="c35b911c">
              Jag tycker att man ska vara ärlig i sin politik. Om ni tar bort
              forskningen, erkänn det och förklara varför ni gör det. I stället
              säger ni att den ska vara kvar. Det finns inget universitet i
              detta land som tar sig an det här om man inte får resurser till
              det. Det ni säger är ju lögn! Ljuger ni medvetet, för att slå
              blå dunster i ögonen på svenska folket, eller är ni så fulla av
              er egen retorik så att ni tror på det ni säger om att forskningen
              blir kvar?
            </seg>
            <seg n="64ba12eb">
              Det som händer framgår av Rapports rapport: Detta läggs ned.
              Det är inget universitet som tar sig an denna forskning. Jag såg
              den verklige kämpen för ALI centerpartisten och professorn som
              har jobbat för detta hela tiden. Han mår väl illa av det här beslutet.
              Han finns inte här nu. Jag tycker att det är anmärkningsvärt.
            </seg>
            <seg n="a63c46ea">
              Den andra delen som jag vill ta upp är neddragningarna vid Arbetsmarknadsverket
              hela resursen för miljö i arbetslivet. Det kommer naturligtvis
              att påverka myndigheten. Det värsta är väl kanske inte att några
              får sluta på myndigheten, även om det är tråkigt för dem, utan
              det besvärliga är att detta får verkningar på hela det svenska
              arbetslivet. Det påverkar hela Arbetsmarknadsverket, Ams och arbetsförmedlingarna
              och så vidare.
            </seg>
            <seg n="58c7eba4">
              Neddragningarna när det gäller arbetsmiljö är det som oroar mig
              mest. När jag reste i valrörelsen besökte jag många callcenter,
              som är en del av den nya tjänstesektorn och omhuldas på många
              sätt. Jag säger inte att det på något sätt är fel att jobba på
              callcenter. Det har gett många ungdomar möjlighet att komma in
              på arbetsmarknaden. Det har varit bra. Men det är klart att jag
              oroar mig för arbetsmiljön när jag ser detta.
            </seg>
            <seg n="0dfaadbb">
              Ungdomarna pojkar och flickor i 20-årsåldern sitter som i forntidens
              syfabriker på rad. Enda skillnaden är att symaskinerna har blivit
              dataapparater i stället. Så ringer de på provision och ska kränga
              teleabonnemang eller annat till svenska folket. Det är vad det
              går ut på. Helst ska man ringa mitt i middagen, som vi säger,
              men det är en annan sak.
            </seg>
            <seg n="337ca6be">
              Vad ger detta för skador på kroppen? Hur kommer det att påverka
              arbetsmiljön? Jag tror att det skulle vara bra med forskning på
              det här området också. Är det framtidens förtidspensionärer som
              vi ser, med utslitna nackar, axlar och så vidare? Detta oroar
              jag mig mest för.
            </seg>
            <seg n="7b4a3603">
              Nedläggningen av ALI kommer väl inte att märkas nästa år eller
              året därpå, men det kommer med all säkerhet att märkas i det svenska
              arbetslivet om tio år. Det är jag helt övertygad om. Och det är
              allvarligt.
            </seg>
            <seg n="cdbed36a">
              Vi socialdemokrater har blivit anklagade för att inte ha någon
              arbetslinje. Det är ett påhopp som är inte bara frustrerande utan
              ren lögn. Carl B Hamilton läste upp vad vi sade på vår kongress.
              Det är precis efter detta vi har levat och försökt se till att
              vi också får en rimlig sysselsättning i det svenska samhället.
            </seg>
            <seg n="3b96c674">
              Jag håller med om att det är för många som är arbetslösa. Men
              den nuvarande regeringen har klippt där man har kunnat ta resurser,
              där det har kliat mest på den borgerliga kroppen och där det har
              funnits motioner. Det handlar om att öka egenavgifterna i a-kassan
              och om att se till att regelverket blir sämre. Det är precis det
              som har sagts tidigare i debatten.
            </seg>
            <seg n="a8ea3449">
              Det ger inga nya jobb. Därmed oroar jag mig när antalet arbetsmarknadsutbildningar
              dras ned och antalet praktikplatser dras ned. Volymen under föregående
              år på 165 000 ska dras ned till 90 000. Då säger någon att 90
              000 är ganska många platser att fördela. Men 70 000 är redan upptagna.
              Det finns 20 000 att fördela till alla dem som nu blir utstämplade
              eller får avbryta arbetet på sina praktikplatser ute i det svenska
              samhället.
            </seg>
            <seg n="433d7360">
              Vad är det för besked vi ger dem? Det duger inte. Möjligtvis
              kan man från denna kammares talarstol säga: Det är tråkigt att
              du, Lisa Nilsson, blir arbetslös. Men du ingår i ett stort system
              där allting blir bättre när det får verka så småningom. Det är
              svaret som borgerligheten ger.
            </seg>
            <seg n="946aee81">
              Vilket besked ger man till henne när hon får sin sänkta ersättning
              och hon fortfarande inte har fått något jobb? Det är ju vad som
              kommer att hända framöver. Om det vore så enkelt att man kunde
              säga: Ja, vi växlar ut din sämre a-kassa mot att du får ett jobb,
              skulle jag kunna säga att det är bra. Men det är inte vad som
              sker i det svenska samhället. Vilket besked är det?
            </seg>
            <seg n="2ef375d7">
              Jag har fått ett antal mejl bara den senaste veckan från människor
              som är förtvivlade. Jag har fått mejl från Metallklubbens ordförande
              Bernt Olovsson i Helsingfors där Volvo flygmotor lägger ned och
              450 blir uppsagda. Det är klart att de är oroliga för de nya a-kassereglerna.
              Vad innebär det för oss?
            </seg>
            <seg n="fcdfb284">
              Vad säger vi till Kristina Nilsson i Eksjö och hennes 19 studiekamrater
              som tvingas avbryta sina studier till följd av regeringens beslut
              att stoppa alla nya utbildningsvikariat? De hade en förväntan
              på att utbildningen skulle ge dem en bättre position i samhället.
            </seg>
            <seg n="35541fd8">
              De hade kanske kunnat ta ett jobb som ger lite mer lön och kunnat
              känna lite mer styrka. Jag har mer på mig. Jag kanske kan byta
              jobb. Jag kanske kan utveckla mig. De får gå tillbaka till sina
              gamla jobb, i bästa fall. Men de som fanns på deras jobb under
              tiden blir förmodligen arbetslösa. Det är vad som händer. Är det
              en bra politik?
            </seg>
            <seg n="7c94477d">
              Eller vad säger vi till George Oldrati i Västerås som hade en
              praktikplats i projekt Vallbybron som blev avbrutet? Han kan inte
              fortsätta, eftersom regeringen har dragit in pengarna. Han går
              tillbaka till öppen arbetslöshet och säger: Det var min chans
              som invandrare i det svenska samhället att förkovra mig, få in
              en fot och faktiskt få en fast anställning.
            </seg>
            <seg n="2ee96e39">
              Den andra myten som borgerligheten sprider är att vi inte ska
              låsa in människor i åtgärder. Tänk om det vore så enkelt att människor
              får jobb när vi tar bort åtgärderna! Det är väl ingen som har
              varit inlåst i åtgärder. En åtgärd har kunnat avbrytas omedelbart
              om det är så att någon har fått ett jobb.
            </seg>
            <seg n="f795754a">
              Det är väl så människor har gjort. Det är väl ingen som har gått
              kvar i sin åtgärd, därför att det har varit kul, om de har blivit
              erbjudna ett jobb eller fått napp på den ansökan som de har gjort.
              Då har de väl gått till det jobbet. Det är väl ingen som har varit
              inlåst där. Det är en myt som sprids på något sätt så att man
              till sist tror på det själv.
            </seg>
            <seg n="98615dee">
              Var i stället ärlig och säg som det är. Det ska finansiera skattesänkningarna.
              Det var lättast att göra det på arbetsmarknadsområdet. Det berör
              dem som är svagast i samhället. Det berör inte oss. Det berör
              inte våra väljare så mycket. Vi ska se till att leverera de löften
              till dem som vi har talat om på alla dessa möten om sänkta fastighetsskatter
              och allt annat. Det är de som ska ha leverans, och de andra får
              betala. Det är så det ser ut i det svenska samhället.
            </seg>
            <seg n="44675b43">
              Det är ganska intressant med extrasammanträdet i arbetsmarknadsutskottet
              som var tidigare och som gällde justeringen av sänkningen med
              två månader. Jag tror att det var Ulf Holm som också pekade på
              det. Det kostar nästan 300 miljoner kronor. Det är 300 miljoner
              kronor som nu går till de svagaste i samhället under två månader
              men som riksdagen sedan drar tillbaka genom sin majoritet. De
              hamnar någon annanstans rätt över på den andra sidan i välståndsligan
              i samhällsapparaten. Det är en klassisk omfördelning av resurser
              i samhället.
            </seg>
            <seg n="da63d876">
              Det jag oroar mig för är att otryggheten som detta kommer att
              sprida också kommer att göra människor mindre benägna att våga,
              våga röra på sig och våga byta jobb. Vi brukar tala om flexicurity
              med Danmark som något slags mönsterexempel som man gärna ofta
              pekar på. Jag har också varit på några sådana debatter och deltagit
              i diskussioner.
            </seg>
            <seg n="5f0a245a">
              Det som ofta glöms bort i det danska exemplet är att man har
              en hög ersättningsnivå mellan två jobb. Framför allt träffar det
              system de har ungdomar väldigt väl. Det gör att människor är väldigt
              benägna att byta jobb och växla över.
            </seg>
            <seg n="e7375585">
              Kanske någon som har en utbildning har ett jobb som inte riktigt
              räcker till för den utbildningen. Den personen kanske kan ta ett
              bättre jobb. Det dyker upp ett sådant, personen lämnar jobbet,
              och någon annan får jobbet. Så får man den goda cirkulationen
              på arbetsplatsen där alla så småningom också kommer rätt i systemet
              och får ett jobb som motsvarar den utbildning man har, och man
              får den lön som man faktiskt har utbildning för.
            </seg>
            <seg n="300956d1">
              Det är då signalen visar att det faktiskt lönar sig att utbilda
              sig. Det har varit värt slitet och studieskulderna. Det har funnits
              en cirkulation på arbetsmarknaden så att jag har fått mitt jobb.
              Om ingen törs cirkulera, utan människor låser sig kvar i jobb
              därför att de vet att om de blir arbetslösa blir det en katastrof
              för dem, hur påverkar det hela arbetsmarknaden? Hur kommer det
              ytterst att påverka i fråga om tillväxt och vad som händer? Det
              vet vi ingenting om. Mycket är fortfarande prognoser för hur man
              tror att det ska bli.
            </seg>
            <seg n="b02ea328">
              Det sista jag ska säga är också väldigt slående. Åtgärderna mot
              dem som är mest utsatta klarar man i princip av från den 1 januari,
              med liten förskjutning för några till den 5 mars. Det gjorde man
              direkt under galgen när man insåg att det skulle bli en total
              katastrof om man genomförde det tidigare. Det var därför man lyssnade
              på SO i sista stund. I princip sade SO redan vid första träffen:
              Det här kommer inte att fungera. Men precis i sista stund tog
              man in det.
            </seg>
            <seg n="dba5a9eb">
              Det var mycket speciellt. Nu har arbetsmarknadsministern gått
              från kammaren. Han får skylla sig själv, för jag tar upp det i
              varje fall. Han påminner om sagan jag läste som barn om den ståndaktige
              Konrad, som alltid hade rätt, alltid kunde allting och alltid
              visste allting. Littorin lyssnar inte. Han står upp och genomför
              det här, eftersom det är bra för Sverige.
            </seg>
            <seg n="876d06be">
              De 250 000 LO-medlemmar som har skrivit på listor och de som
              har varit på Mynttorget har alla fel. De förstår inte sitt bästa.
              Det är bättre med lägre a-kassa. Ni blir lyckligare av det, eftersom
              det blir bättre för Sverige.
            </seg>
            <seg n="431653f0">
              Jag tror på en bra nivå som ger trygghet i samhället. Jag tror
              på en arbetsmarknadspolitik där det faktiskt finns åtgärder, utbildning
              och insatser för dem som kommer ut på arbetsmarknaden och behöver
              komma ut på arbetsmarknaden.
            </seg>
            <seg n="37e95b1a">
              Vi vet att morgondagens arbetsmarknad kräver mer av varje individ.
              Kan vi inte utbilda, kan vi inte ge stöd, kan vi inte bygga upp
              det vet vi också att det säkert blir flera som kommer att fastna
              i utanförskapet som ni så hemskt gärna talar om.
            </seg>
            <seg n="e47eaf25">
              Utanförskapet är intressant. Jag deltog i en skattedebatt för
              14 dagar sedan, eller om det var förra veckan. Då var det 1 ½
              miljon som var utanför. I dag var det 1 miljon i början av debatten,
              och helt plötsligt var det bara ½ miljon. Det går snabbt nedåt
              i utanförskapet i sysselsättningsutvecklingen, måste jag säga,
              åtminstone från denna kammares talarstol.
            </seg>
          </u>
          <note n="9f7c5b59">
            I detta anförande instämde Ann-Christin Ahlberg, Luciano Astudillo,
            Patrik Björck, Lars U Granberg, Lars Lilja, Sylvia Lindgren, Jennie
            Nilsson, Kristina Zakrisson, Karin Åström och Maria Öberg (alla
            s) samt Torbjörn Björlund (v).
          </note>
          <note type="speaker" n="5976be3e">
            Anf. 131 JOSEFIN BRINK (v):
          </note>
          <u who="josefin_brink_cd11aa" xml:id="i-30473c46c2f7a62a-8" n="4322855e">
            <seg n="f0696a8d">
              Fru talman! Eftersom riksdagen redan har fattat beslut om ramarna
              för budgeten har inte Vänsterpartiet reserverat sig mot anslagen
              på utgiftsområdena 13 och 14 utan bara lämnat ett särskilt yttrande.
              Västerpartiet har däremot ett antal andra reservationer i betänkandet
              som jag självfallet står bakom. Men för att spara kammarens tid
              yrkar jag endast bifall till reservationerna 12, 17 och 26.
            </seg>
            <seg n="1f49a0db">
              Mina partikamrater Torbjörn Björlund och Kalle Larsson kommer
              senare i debatten att lyfta upp arbetsmiljöfrågorna respektive
              integrationspolitiken. Jag ska uppehålla mig vid arbetsmarknadspolitiken
              och jämställdhetspolitiken i detta anförande.
            </seg>
            <seg n="2e63d2c0">
              Fru talman! Alliansregeringen vann valet på att tala om jobben,
              brukar det sägas. När regeringen nu har lagt fram sin första budget
              börjar det bli tydligt vad det var för slags vision om jobben
              som detta tal egentligen inrymde.
            </seg>
            <seg n="42ae6cd7">
              Först och främst kunde vi återigen i dag i den tidigare debatten
              om a-kassan konstatera att arbetsmarknadsministern vidhåller sin
              konsekventa vägran att ställa upp ens ett ynka litet delmål för
              sysselsättning och arbetslöshet. Kanske kan man förklara det med
              att regeringen faktiskt inte vill göra väljarna uppmärksamma på
              att full sysselsättning inte alls är målet med regeringens politik.
            </seg>
            <seg n="7baa1357">
              Det står mycket tydligt uttalat i budgetpropositionen att inflationsmålet
              ligger kvar och att inflationsbekämpningen till varje pris ska
              vara överordnad arbetslöshetsbekämpningen även framöver. Vi kommer
              alltså att få leva med hög arbetslöshet även de kommande fyra
              åren. Frågan är bara: Hur hög?
            </seg>
            <seg n="481afbae">
              I en bilaga till finansplanen beräknar regeringen att dess politik
              kommer att leda till fullt resursutnyttjande i ekonomin år 2009.
              Vid den tidpunkten beräknar regeringen att arbetslösheten ska
              ligga på 5,8 %. Eftersom vi inte har fått höra något annat mål
              formuleras skulle jag gärna vilja att någon företrädare för allianspartierna
              svarar på om 5,8 % arbetslöshet framöver ska tolkas som synonymt
              med full sysselsättning i alliansens Sverige. Om det inte är så
              skulle jag gärna vilja ta emot en förklaring av vad som menas
              med fullt resursutnyttjande i ekonomin.
            </seg>
            <seg n="058e22eb">
              Fru talman! Sverige befinner sig i ett läge med stora finansiella
              överskott i statsbudgeten och historiskt höga vinster i det privata
              näringslivet. Samtidigt är arbetslösheten hög och förslitningen
              av de anställda har lett till långa sjukskrivningsperioder. En
              logisk strategi i det läget vore att förverkliga målet om full
              sysselsättning och minskad ohälsa genom att investera överskotten
              i gemensam välfärd.
            </seg>
            <seg n="7cfd518e">
              Vänsterpartiet har i sin budgetmotion föreslagit ett omfattande
              jobbpaket med bland annat satsningar på miljöomställning och bostadsbyggande
              som skulle skapa många nya jobb. Den allra största satsningen
              ligger dock på att få flera jobb i den gemensamma välfärdssektorn.
              Under den treårsperiod som budgeten omfattar skulle vår politik
              förstärka förskolan, skolan, sjukvården, äldreomsorgen och andra
              eftersatta verksamheter med 150 000 nya anställda. Det är finansierat
              och klart.
            </seg>
            <seg n="2f026b4a">
              Det här är inte bara en satsning på flera jobb och bättre välfärd.
              Det är också en långsiktig satsning på bättre arbetsvillkor för
              de anställda som fått ta konsekvenserna av de enorma nedskärningarna
              under 1990-talet. För dessa anställda, av vilka en majoritet är
              kvinnor, har förslitningsskador, psykisk ohälsa och långtidssjukskrivningar
              länge varit ett växande problem. Genom denna satsning vill vi
              göra en kraftinsats mot den arbetsrelaterade ohälsan och för att
              på ett mycket konkret sätt förbättra kvinnors arbetsmarknad och
              arbetsvillkor.
            </seg>
            <seg n="fd1532af">
              Trots detta omfattande jobbpaket landar Vänsterpartiets utgifter
              för arbetsmarknadspolitik betydligt högre än regeringens. Det
              beror inte på att regeringens budget skulle minska arbetslösheten
              mer än vår tvärtom. Det beror på att vi har andra mål med arbetsmarknadspolitiken
              än regeringen.
            </seg>
            <seg n="bb85062a">
              Vänsterpartiets mål är nämligen att ett jobb ska vara något mer
              än motsatsen till arbetslöshet. Vi anser att jobbet ska vara en
              meningsfull och utvecklande del av livet och att löner och arbetsvillkor
              ska förbättras genom solidarisk omfördelning av det vi gemensamt
              producerar. Ett sådant arbetsliv ska eftersträvas i ett klimat
              där nedläggningen av en verksamhet inte behöver betyda katastrof
              vare sig för den enskilde eller för det omgivande samhället, utan
              där goda möjligheter till omställning, ny verksamhet och nya arbetsuppgifter
              i stället inger framtidstro.
            </seg>
            <seg n="26a28773">
              För det krävs en aktiv arbetsmarknadspolitik, ett medvetet arbetsmiljöarbete,
              effektiva satsningar på integration, jämställdhet och ökat inflytande
              i arbetslivet, förstärkt arbetsrätt och inte minst starka fackföreningar
              och hög kollektivavtalsteckning.
            </seg>
            <seg n="87271f3f">
              I allt väsentligt går regeringens politik på arbetsmarknadsområdet
              i rakt motsatt riktning. Den politik regeringen föreslår är i
              stället inriktad på att skapa en arbetsmarknad där ökad konkurrens
              om varje jobb ska pressa löner och arbetsvillkor, där såväl forskning
              om som tillsyn över arbetsvillkor och arbetsmiljö ska minimeras,
              där arbetstagarnas inflytande och trygghet ska minska genom flera
              kortvariga anställningar och där de fackliga organisationernas
              möjligheter att ta till vara medlemmarnas intressen urholkas.
            </seg>
            <seg n="0b543ac6">
              Allra snabbast kommer de stora nedskärningarna av a-kassan och
              på de arbetspolitiska programmen att få konsekvenser medan det
              kommer att ta lite längre tid för de övriga effekterna att få
              genomslag. Men riktningen råder det inga tvivel om.
            </seg>
            <seg n="883c3118">
              Fru talman! Vi har länge debatterat regeringens förslag till
              försämringar i a-kassan här i dag. Jag tänker inte stå och upprepa
              den kritik som har framförts i den debatten. Självfallet avvisar
              Vänsterpartiet hela paketet av försämringar i a-kassan, som sammantaget
              kommer att leda till en sämre, mer orättvis och betydligt mindre
              heltäckande försäkring.
            </seg>
            <seg n="ecb050e0">
              Vi avvisar också de enorma nedskärningarna på Ams och på de arbetsmarknadspolitiska
              åtgärderna. Den helt hysteriska bantningen av arbetsmarknadspolitiska
              program innebär att man går från 155 000 platser i dag till 90
              000 platser nästa år och till endast 65 000 platser år 2008.
            </seg>
            <seg n="5a9d3435">
              Denna nedskärningspolitik kommer ofelbart att göra flera människor
              öppet arbetslösa. Människor som annars hade fått en chans att
              omskola sig eller skaffa ny och aktuell arbetslivserfarenhet genom
              praktik eller med hjälp av anställningsstöd får nu i stället klara
              sig bäst de kan med de förutsättningar de har. Med kraftigt försämrad
              ersättning från a-kassan med sig kommer många av dem att mot sin
              vilja bli en del av den armé av anspråkslösa arbetssökande som
              ska bidra till att dämpa både löneanspråk och krav på meningsfulla
              och utvecklande jobb.
            </seg>
            <seg n="311383a0">
              Fru talman! Även Vänsterpartiet anser att det finns anledning
              att se över delar av de arbetsmarknadspolitiska åtgärderna. Det
              finns ingen anledning att stå och hyckla och säga att varenda
              åtgärd och vartenda program som Ams genom åren har erbjudit har
              varit meningsfulla och utvecklande. Men till skillnad från regeringen
              vill vi satsa på att förbättra och förstärka arbetsmarknadspolitiken,
              och inte rasera den. Vi vet att en aktiv arbetsmarknadspolitik
              är nödvändig för att säkra en anständig arbetsmarknad där konkurrenskraften
              upprätthålls med hög kompetens och omställningsförmåga, och inte
              genom låglönekonkurrens och segregerade subarbetsmarknader i den
              privata tjänstesektorn.
            </seg>
            <seg n="c792ff54">
              Till skillnad från regeringen vill vi satsa mer på de åtgärder
              som vi vet fungerar bra. Det handlar om anställningsstöden för
              personer som har varit borta från arbetslivet mycket länge och
              som måste skaffa aktuell arbetslivserfarenhet för att över huvud
              taget ha en chans att komma tillbaka. Det handlar om arbetsmarknadsutbildningarna
              som behöver öka framöver, och inte minska, om vi ska kunna klara
              kraven i det framtida arbetslivet.
            </seg>
            <seg n="b8ce16ec">
              Flaskhalsproblem är ett faktum redan i dag. Många arbetsgivare
              kan helt enkelt inte hitta personal med rätt utbildning trots
              att de vill anställa. Sådana problem kan bara förebyggas om det
              finns goda möjligheter för människor att omskola sig snabbt och
              utan för stor personlig ekonomisk risk. Därför vill vi utöka antalet
              platser i arbetsmarknadsutbildningar. Vi vill också även framöver
              hålla öppet för att utbildning på högskolor och universitet kan
              finansieras som arbetsmarknadsåtgärder och arbetsmarknadsutbildningar
              om det är motiverat.
            </seg>
            <seg n="9ea762ba">
              Slutligen vill vi skapa utrymme för flera arbetsförmedlare i
              stället för färre. Vad regeringen än påstår om att det är byråkratin
              inom Ams som man vill minska så kommer de minskade anslagen till
              Ams i praktiken att betyda färre arbetsförmedlare på landets arbetsförmedlingar.
            </seg>
            <seg n="d8d9bc5a">
              Vi anser att det är helt galet att skära ned antalet arbetsförmedlare
              om man samtidigt har som ambition att öka effektiviteten i förmedlingsverksamheten.
              Vi anser att det behövs mer kompetent personal för att klara den
              uppgiften på ett betydligt bättre sätt än vad som hittills varit
              fallet.
            </seg>
            <seg n="c67dca9a">
              Vi avvisar det förslag som regeringen har lagt fram om att konkurrensutsätta
              arbetsförmedlingen. Om vi ska få den effektiva samordning av förmedlingsverksamheten
              som arbetsmarknaden kräver måste det finnas en sammanhållen organisation
              med ett nationellt och ett regionalt helhetsansvar. Det är också
              mycket tvivelaktigt att lägga ut myndighetsutövning, som Ams faktiskt
              ägnar sig åt, på privata aktörer. Det riskerar att urholka rättssäkerheten
              för de arbetssökande.
            </seg>
            <seg n="1bcdbe06">
              Sammantaget har regeringen en hel del att förklara när man påstår
              att kraftigt minskade resurser ska leda till bättre verksamhet
              inom Ams.
            </seg>
            <seg n="2ccf5d5f">
              Fru talman! Finansministern har hävdat att budgetpropositionen
              innebär en storsatsning på jämställdhet eftersom man utökar anslaget
              för särskilda jämställdhetsåtgärder med 400 miljoner kronor. Det
              kan verka imponerande. Men om man skärskådar den borgerliga budgeten
              som helhet inser man snart att denna jämställdhetspott bara är
              ett bevis på att regeringen saknar ambitioner på jämställdhetsområdet.
            </seg>
            <seg n="c75e9ba8">
              Vad denna jämställdhetspott ska användas till beskrivs mycket
              schematiskt och luddigt i budgetpropositionen. Inte ens i det
              som vid första anblicken kunde verka konkret, nämligen den nationella
              handlingsplanen mot våld mot kvinnor, visar det sig över huvud
              taget finnas någon substans och inte ens en tidplan för genomförandet.
            </seg>
            <seg n="0089fc61">
              (TREDJE VICE TALMANNEN: Jag vill bara erinra om att den anmälda
              talartiden har överskridits med 50 %.)
            </seg>
            <seg n="446a88da">
              Fru talman! Det är svårt att frigöra sig från intrycket att eftersom
              allianspartierna aldrig ens hade jämställdhetsfrågorna uppe till
              diskussion före valet man kan väl misstänka att de glömde bort
              dem har de i panik samlat ihop en pott med pengar under det här
              anslaget för att inte stå där med rumpan bar. Men jag menar att
              det gör regeringen ändå. Samtidigt som man hycklar med sin jämställdhetssatsning
              föreslår man i resten av budgeten gigantiska ekonomiska överföringar
              av resurser från lågavlönade kvinnor till högavlönade män. A-kassereformen
              drabbar i alla sina delar kvinnor allra hårdast. Detsamma gäller
              försämringarna i sjukförsäkringen och av förtidspensionerna. Jobbskatteavdraget
              ger mest till högavlönade män och minst till lågavlönade kvinnor.
              Den slopade förmögenhetsskatten är en ren gåva till en liten gubbelit.
              Och alldeles häromdagen aviserade regeringen att man nu skrotar
              målet om jämn könsfördelning bland statliga chefer och så vidare.
            </seg>
            <seg n="65b25883">
              Fru talman! Jämställdhet kan inte reduceras till ett isolerat
              specialområde som ligger vid sidan av och kompenserar för det
              man gör i resten av politiken. En jämställdhetspolitik värd namnet
              måste bygga på en medveten strävan att omfördela makt och resurser
              från män till kvinnor, och den strävan måste genomsyra hela politiken.
            </seg>
            <seg n="bfb77b3b">
              Vi i Vänsterpartiet har, till skillnad från regeringen, en sådan
              genomgående feministisk ambition med vår politik. Vi föreslår
              stora omfördelande reformer som individualiserad föräldraförsäkring,
              rätt till heltid och reformering av pensionssystemet. Vi har också
              ett stort antal specificerade och riktade satsningar i vår budget
              som ett nytt statsbidragssystem för att höja kvinnors löner i
              kommunsektorn, ett helt paket med insatser mot mäns våld mot kvinnor,
              ett nationellt resurscentrum mot prostitution samt feministiskt
              självförsvar i skolan, för att ta några exempel. Kort sagt genomsyrar
              det feministiska perspektivet i vår budget alla våra förslag.
            </seg>
            <seg n="32ff0326">
              Jag kan bara hoppas att högeralliansen så småningom förmår återkomma
              med något mer konkret än vad den hittills visat. En bra början
              vore att stödja Vänsterpartiets förslag om att inrätta en särskild
              jämställdhetsmyndighet som skulle kunna ta det övergripande ansvaret
              för samordning, kunskapsinhämtning och metodutveckling i jämställdhetsarbetet.
              Det skulle skicka en signal om att man ändå har en ambition att
              hålla trycket uppe i jämställdhetsarbetet.
            </seg>
          </u>
          <note n="2e1de5ad">
            I detta anförande instämde Marianne Berg och Torbjörn Björlund
            (båda v).
          </note>
          <note type="speaker" n="ed3f32ee">
            Anf. 132 ULF HOLM (mp):
          </note>
          <u who="ulf_holm_74ae2f" xml:id="i-9abf064b05ab8cd5-10" n="2a0fd5ca">
            <seg n="74206f59">
              Fru talman! I det här ärendet om budgeten ska jag börja med att
              yrka bifall till reservation 3 och reservation 10. Jag står givetvis
              bakom alla andra fina reservationer från oss också, men för tids
              vinning, som det brukar heta, är det bara dem som vi vill ha votering
              om.
            </seg>
            <seg n="ab39ac25">
              Vi i Miljöpartiet har presenterat vårt förslag till ekonomisk
              politik och skattepolitik i ett antal motioner och kommittémotioner,
              men de har inte vunnit gehör tidigare. Vi har därför i detta betänkande
              framför allt ett stort särskilt yttrande, men vi har också en
              del motioner på andra områden.
            </seg>
            <seg n="55c8d4aa">
              Utgångspunkten för vår politik och våra förslag på det här området
              är de utmaningar som samhället står inför. Den klart övergripande
              frågan är givetvis klimatförändringarna. Vi satsar på en aktiv
              miljöpolitik som skapar arbetstillfällen i Sverige. Det passar
              ganska bra på arbetsmarknadsutskottets område. Den politik vi
              vill genomföra när det gäller klimatförändringarna, att inte bara
              se dem som ett hot utan också som en möjlighet, skapar arbetstillfällen
              inom flera sektorer. Jag konstaterar dock att den nytillträdda
              regeringen inte har lagt fram ett enda skarpt förslag på detta
              område heller. Man håller sig strikt till att sänka ersättningen
              i a-kassan och sänka skatterna för höginkomsttagare. Det är där
              man har skarpa förslag. På klimatområdet har man däremot inte
              lagt fram ett enda förslag hittills. Det beklagar jag djupt.
            </seg>
            <seg n="b0d38f26">
              Däremot har man avbrutit den skatteväxling som vi i den förra
              majoriteten införde. Den innebar att om man handlar miljövänligt
              ska det vara billigt och skitar man ned i naturen ska det vara
              dyrt. Man kan också kompensera genom att sänka arbetsgivaravgifter,
              vilket skapar flera arbetstillfällen. Det har man nu avbrutit
              totalt.
            </seg>
            <seg n="dbf76e18">
              Vi tror också att människan är en kreativ varelse, det vill säga
              att man vill och kan vara delaktig i samhället och till exempel
              skapa arbete. Det är vår uppgift i riksdagen att skapa förutsättningar
              för detta. Vi tror framför allt på de små och medelstora företagens
              goda möjligheter att utvecklas. Därför är det viktigt att vi satsar
              på dem också.
            </seg>
            <seg n="a73f4e4f">
              Förändringar i samhället kan ibland leda till spänningar. Det
              måste vi vara medvetna om. Det är inte skoj att det företag man
              jobbar på går omkull. Det är ingenting att sticka under stolen
              med att i Miljöpartiets Sverige kommer vissa företag inte att
              överleva, framför allt inte de som skitar ned naturen. Vi måste
              skapa nya företag som lever för framtiden och som är bra för miljön.
            </seg>
            <seg n="01f8a53d">
              I den här omställningen av samhället kräver vi en god trygghet
              i samhället. Tyvärr raserar nu den borgerliga regeringen dessa
              förslag genom att sänka ersättningen i a-kassan. Det skapar otrygghet
              i samhället. Då blir det också svårare att genomföra de nödvändiga
              reformer som är viktiga framöver.
            </seg>
            <seg n="0cbbfc6d">
              Vi i Miljöpartiet menar att det är viktigt att värna lika rättigheter
              för alla människor och ge människor den hjälp och det stöd de
              vill ha för att komma vidare i livet. Jag beklagar att den nya
              borgerliga regeringen inte delar den grundsynen.
            </seg>
            <seg n="9563ecda">
              Jag tänker kommentera några av de förslag vi har på de olika
              områdena inom arbetsmarknadsutskottets beredningsområde. Det första
              gäller aktörerna på arbetsförmedlingarna. Det finns i dag ett
              stort missnöje med hur arbetsförmedlingarna fungerar. Det finns
              också utvärderingar som menar att det inte alltid är arbetsförmedlingarna
              som är bäst på att matcha arbetslösa med arbeten. Det finns andra
              aktörer också, till exempel sociala arbetskooperativ och bemanningsföretag,
              som har skärpt till sig de senaste tio åren. Jag var själv väldigt
              kritisk mot bemanningsföretagen för tio år sedan, men de har skärpt
              sig och kan nu bättre än arbetsförmedlingen förmedla jobb, framför
              allt till ungdomar och till personer med utländsk bakgrund. Det
              skulle därför vara bra om man också såg till att de fick verka
              på denna marknad.
            </seg>
            <seg n="2e28a452">
              Men det finns också nya områden. Varför får inte fackföreningar
              vara med och förmedla arbetstillfällen? De om någon borde känna
              till arbetsplatserna, arbetsgivarna och dem som vill ha arbete.
              Ge fackföreningar och andra aktörer möjlighet att verka, och så
              skapar vi förutsättningar för detta. Nu sitter den borgerliga
              sidan här och hurrar. Varför gör ni det? Ni har inte lagt fram
              ett enda förslag om detta. Nej, det har ni inte, och det beklagar
              jag mycket. Det enda ni har förberett i två års tid är att sänka
              ersättningen i a-kassan för de sämst ställda. Hade ni börjat med
              att se till att vi fick en bättre matchning av arbetsförmedlarna
              skulle det kanske vara lite enklare att diskutera frågan om a-kassan.
              Men ni har inga andra skarpa förslag än sänkt ersättning i a-kassan.
              Jag hade önskat att vi hade kunnat ha andra aktörer på arbetsmarknadsområdet.
            </seg>
            <seg n="664b44c8">
              En annan sak som den borgerliga regeringen var snabb med att
              ta bort var friåret. Man kan börja undra varför det är så dåligt
              om det nu är så att en person som jobbat i 1015 år på sin arbetsplats
              inte riktigt vågar byta jobb. Vi har ju till exempel LAS-regler
              och annat som är en trygghet för många, men som i vissa fall också
              kan ge inlåsningseffekter. Då har vi friåret för att ge en person
              möjlighet att i tretolv månader göra någonting annat starta ett
              företag, utbilda sig eller vila upp sig samtidigt som en arbetslös
              person får gå in på exakt det arbetet under de aktuella månaderna
              och göra samma jobb.
            </seg>
            <seg n="bfc59946">
              Vad är det för fel på det? Skapar inte det större rörlighet på
              arbetsmarknaden? Skapar vi inte därmed en förutsättning för en
              arbetslös att komma in på arbetsmarknaden, att få in en fot på
              arbetsmarknaden?
            </seg>
            <seg n="b6d750dd">
              Gjorda undersökningar visar att de flesta som haft friårsvikariat
              senare har fått arbete medan de som varit friårslediga har kunnat
              ladda batterierna. Vissa har startat ett företag och inte återvänt
              till sitt jobb. Därmed har vi fått ökad rörlighet på arbetsmarknaden.
              Samtidigt har vi behållit de viktiga turordningsreglerna. Vi har
              alltså inte tagit bort den trygghet som många människor känner
              genom turordningsreglerna. Dessa har vi alltså inte rört.
            </seg>
            <seg n="a1be3d53">
              Friåret är en fantastisk idé, men den skrotar ni på ett bräde.
              Det tycker jag är väldigt synd.
            </seg>
            <seg n="6fa6e20b">
              Ni tar också bort andra områden i arbetsmarknadspolitiken, till
              exempel detta med gröna jobb. Tyvärr kan jag inte ta åt mig äran
              för att det är Miljöpartiets förslag. Men det var ett jäkla bra
              initiativ som togs i och med den arbetsmarknadssatsning på gröna
              jobb som hjälpt många personer som har haft svårt att komma in
              på arbetsmarknaden.
            </seg>
            <seg n="fc28222f">
              Vidare tycker vi att arbetsmarknadspolitiken bör utökas när det
              gäller programmet för start av näringsverksamhet. Det är mycket
              bra resultat bland dem som deltagit. Framför allt är könsskillnaderna
              små. Det är ungefär lika många män som kvinnor som deltar i detta
              arbetsmarknadspolitiska program. Därför borde detta ges mer resurser,
              inte mindre resurser. Vi ska ju satsa på det som har varit bra,
              inte ta bort det.
            </seg>
            <seg n="6f132a76">
              Integrationsverket vill den borgerliga regeringen avveckla. Jag
              säger faktiskt inte emot. För oss i Miljöpartiet får det gärna
              avvecklas. Men det finns vissa bitar inom Integrationsverkets
              arbetsområde som måste behållas i någon form. Det gäller då att
              hjälpa till med nyanlända flyktingars etablering i Sverige. Det
              måste finnas något stöd för detta. Men detta kan göras i annan
              regi; det behöver inte vara Integrationsverket. Men då måste vi
              avsätta resurser och ge stöd till kommunernas flyktingmottagande
              och så vidare. Tyvärr kan vi inte se något sådant i regeringens
              budget.
            </seg>
            <seg n="b610ffa4">
              Stödet till lokalt antidiskrimineringsarbete vill vi också utöka
              med några miljoner. Också detta är ett område som behöver ökat
              stöd, inte en neddragning av stöd. Om vi pratar om att få bort
              utanförskapet måste vi också sätta in resurser som visat sig vara
              väldigt bra. Antidiskrimineringsarbetet via antidiskrimineringsbyråerna
              har visat sig vara väldigt lyckosamma satsningar.
            </seg>
            <seg n="588fd1fc">
              Också när det gäller kommunersättningar vid flyktingmottagandet
              vi fick ju under förra mandatperioden igenom lagstiftningen om
              tillfällig asyl måste vi ha resurser. Vi måste säkerställa att
              det fortsätter åren 2007, 2008 och 2009. Detta kommer att kosta
              ett antal miljoner. Tyvärr har regeringen inte lagt till något
              där.
            </seg>
            <seg n="f01583e7">
              ALI, Arbetslivsinstitutet, vill regeringen bums lägga ned. Jag
              förstår inte det. ALI gör ett väldigt viktigt långsiktigt arbete.
              Däremot har vi i Miljöpartiet inte låst oss vid att det måste
              vara samma organisation som i dag. Där är vi öppna för förändringar,
              men vi vill absolut inte lägga ned verksamheten. Tyvärr är det
              vad som tycks bli resultatet av den borgerliga regeringens förslag
              nu. Man har ju inte avsatt några pengar. Man har inte berett ärendet,
              utan först tar man bort pengarna och sedan får man se vad som
              händer. Vi i Miljöpartiet vill särskilt markera detta.
            </seg>
            <seg n="960f9e60">
              Detsamma gäller Arbetsmiljöverket. Man vill sänka ersättningarna
              med ett antal miljoner kronor. Trots att vi vet att det finns
              väldigt farliga arbetsplatser och trots att vi vet att vi behöver
              göra mer för att stärka arbetsmiljöarbetet väljer regeringen att
              i stället dra ned på anslaget.
            </seg>
            <seg n="0610ddbb">
              Vi i Miljöpartiet tycker till exempel att alltför få arbetsmiljöbrott
              leder till straffansvar. Det vore en väldigt naturlig utveckling
              att någon tar ansvar för att arbetsmiljön inte fungerar. Då måste
              man göra regeländringar här. Man måste också se till att Arbetsmiljöverket
              får resurser till att jobba med de här frågorna. Inte minst är
              företagshälsovård och motsvarande därför väldigt viktigt.
            </seg>
            <seg n="c71b06ec">
              Slutligen vill jag säga att vi i Miljöpartiet är förvånade över
              att HomO inte får utökade medel. Vi vet ju att hatbrotten mot
              homo-, bi- och transsexuella ökar i samhället och att det blir
              mer och mer av konflikter på detta område. Trots att vi har en
              bra lagstiftning är andelen hatbrott fortfarande stor. HomO har
              ändå inte fått utökade resurser, något som vi tycker vore en naturlig
              del framför allt när det gäller skolverksamhet etcetera.
            </seg>
            <seg n="e0734e42">
              Med dessa ord avslutar jag mitt inlägg.
            </seg>
          </u>
          <note type="speaker" n="084b4021">
            Anf. 133 CATHARINA ELMSÄTER-SVÄRD (m):
          </note>
          <u who="catharina_elmsater-svard_e2a078" xml:id="i-14acd79c57616bb6-0" n="0d4be4c5">
            <seg n="63f4f228">
              Fru talman! Efter ett val det har vi alla konstaterat är tiden
              för budgetarbete väldigt knapp, i synnerhet när det är byte av
              regering. Trots det har vår nya regering gjort något så udda i
              svensk politik som att faktiskt leverera en budget som innehåller
              förslag om det som vi talade om före valet.
            </seg>
            <seg n="daa36770">
              Vår främsta utmaning i går och i dag är hur flera människor ska
              komma i arbete och få komma till sin rätt.
            </seg>
            <seg n="3ccf6d49">
              Kort sagt: Alla som vill och kan jobba ska kunna få göra det.
              Det ska även löna sig att arbeta jämfört med att inte göra det.
              Arbetslinjen måste återupprättas.
            </seg>
            <seg n="aa2f1ff3">
              Vi kommer aldrig att vara stolta men inte nöjda så länge alltför
              många mot sin vilja står utan jobb. Alla kom inte med när vänsterregeringen
              sist körde.
            </seg>
            <seg n="3dee4331">
              Fru talman! I fråga om oppositionens retorik påstås det nu att
              vi inför en politik som kommer att innebära ökade klyftor, minskad
              jämställdhet och en större utslagning av människor. Vi påstås,
              kort uttryckt, gynna de rika på de svagas bekostnad. I dag är
              de i oppositionen emot en sådan politik. Men i går var det, med
              facit i hand, just den politik som de själva stod för.
            </seg>
            <seg n="b20816e1">
              Faktum är att andelen fattiga hushåll kraftigt ökade under den
              förra vänsterregeringen. Enbart gruppen ensam man med barn blev
              lite mindre fattig. I dag är de mot ökade klyftor. I går var det
              den egna politiken.
            </seg>
            <seg n="8a487e57">
              Det är knappast troligt att vänsterns förslag för år 2007 skulle
              leda till annat än en fortsatt negativ utveckling för enskilda
              personer.
            </seg>
            <seg n="640a8e86">
              Fru talman! För att verkligen kunna jämföra våra olika budgetar
              måste det finnas förslag att jämföra med.
            </seg>
            <seg n="ac9b51d6">
              I går hade Socialdemokraterna finansministerposten. I dag kan
              de inte ens tala om hur anslagen ska fördelas. Det finns inte
              en enda siffra. Det är bara budgettext.
            </seg>
            <seg n="4f80844b">
              När vi satsar på att göra det mer lönsamt att arbeta vill vänsteroppositionen
              förstärka bidragslinjen och bygga ut utanförskapet. De vill fortsätta
              med att satsa mer på arbetsmarknadsåtgärder men orkar inte närma
              sig frågan om hur nya jobb skapas. Samtidigt räknar de hem de
              samlade effekterna av regeringens jobbpolitik.
            </seg>
            <seg n="9fb592db">
              Jobb är en förutsättning för att människorna ska känna en ekonomisk
              trygghet. Det tror jag att alla håller med om. Just därför är
              vår prioritering jobb. Vi anklagas av vänsteroppositionen för
              att värna de rika och trampa på dem som redan har det tufft, som
              Patrik Björck brukar uttrycka sig. Därför lät vi riksdagens utredningstjänst
              jämföra alliansens förslag med Socialdemokraternas i den mån det
              gick, främst för att se hur det slår om skatten på jobb sänks
              eller inte. Analyser visar att de flesta som jobbar tjänar mer
              på regeringens samlade skatte- och utgiftsförslag än vad de skulle
              göra med vänsteroppositionens förslag.
            </seg>
            <seg n="f694076c">
              Socialdemokraterna använder nästan 40 % av sina samlade skatter
              till att subventionera de personer vars månadslön överstiger 38
              800 kr. Två tredjedelar går till den tredjedel som tjänar allra
              mest. Yrkesgrupper som lokalvårdare, förskollärare, metallarbetare
              och sjuksköterskor förlorar på deras förslag. Ett LO-hushåll får
              nästan 1 500 kr mer i månaden med alliansens politik än om vänsteroppositionens
              politik skulle genomföras.
            </seg>
            <seg n="0ef0a39d">
              I dag föreslår ni en politik som slår mot dem med låga inkomster.
              I går sade ni tvärtom. Visste LO-hushållen om detta?
            </seg>
            <seg n="851c8fc8">
              Fru talman! Saker och ting spelar faktiskt roll, och som jag
              försökt visa i inledningen spelar det roll att helheten fungerar.
              Varje detalj kan inte verka ensam eller synas eller ifrågasättas
              ensam. Tidigare i dag har vi debatterat a-kassan och dess förändringar.
              Det är lätt att vara retorisk och säga att vi inte vet vad vi
              gör eller att vi hastar fram. Men vi vet vad vi vill uppnå, och
              vi gör prioriteringar, men de måste ses i perspektivet av en helhet.
            </seg>
            <seg n="5c76a903">
              I lägen med högkonjunktur ska inte lika många arbetsmarknadspolitiska
              åtgärder behövas, och de som finns ska vara mer effektiva och
              fokusera på att leda till arbete. Därför minskas anslagen. Samtidigt
              införs nystartsjobben som är en bredare möjlighet för många flera.
              Därutöver anser vi att matchningen mellan dem som söker arbete
              och dem som har arbetstillfällen måste bli mycket bättre. Detta
              ska utgöra fokus för arbetsförmedlingarna. Arbetsförmedlarna ska
              dessutom kunna kompletteras med andra som förmedlar jobb. Vi tror
              att det kommer att gynna arbetssökande, särskilt dem som stått
              långt från arbetsmarknaden alldeles för länge.
            </seg>
            <seg n="258f7b2e">
              Också verk och institutioner inom utgiftsområdet har fått begränsade
              anslag. Några läggs ned men har kanske fortsatt verksamhet i annan
              form. Vi minskar administrationen till förmån för en mer tydlig
              jobbpolitik.
            </seg>
            <seg n="649206dc">
              Fru talman! I går var Socialdemokraterna väldigt tydliga med
              vart pengarna skulle gå. I dag har de inte angett ett anslag utan
              bara en textmässig budgetmotion. Jag skulle vilja sammanfatta
              det som mycket snack och lite verkstad. I dag är vänsteroppositionen
              mot det mesta som vi vill genomföra för att få flera i arbete.
              I går hade de chansen, men alltför många hamnade i utanförskap
              och fattigdom. I går fanns åtminstone en liten gemenskap inom
              vänsteroppositionen, men när jag läser deras förslag i dag är
              det knappast gemenskap som gäller. Det vi möter är knappt ens
              en samlad opposition. Senast hade de tolv år på sig, men var finns
              självkritiken? Nu tar vi i alliansen chansen att under de kommande
              åren växla utanförskap till gemenskap. Det tjänar både människor
              och Sverige på.
            </seg>
            <seg n="863baf5a">
              Mina allianskolleger kommer, tillsammans med statsrådet, att
              i sina anföranden komplettera det som jag nu sagt. Jag vill dock
              redan nu yrka bifall till utskottets förslag i betänkandet. Samtidigt
              vill jag, fru talman, villkora ett annat yrkande. Under förutsättning
              att kammaren kommer att votera om och yrka bifall till en återremiss
              av det förra ärendet vill jag att även detta budgetbetänkande
              ska återremitteras till utskottet.
            </seg>
          </u>
          <note n="fcf467a7">
            I detta anförande instämde Désirée Pethrus Engström (kd).
          </note>
          <note type="speaker" n="b1c51bb6">
            Anf. 134 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-9" n="4322855e">
            <seg n="7e83cf4b">
              Fru talman! Det låter ju jättebra när man säger att verksamheten
              blir mycket bättre om man skär ned på Ams och på de arbetsmarknadspolitiska
              programmen. Då inställer sig frågan: Hur kan 10 000 nystartsjobb,
              med en subventionsgrad på 32 %, vara bättre än, eller ett fullgott
              alternativ till, 40 000 platser med anställningsstöd där subventionen
              ligger på minst 50 % och ända upp till 100 %? Hur man än vänder
              och vrider på det blir det en mellanskillnad på sisådär 30 000,
              som faktiskt försvinner. På vilket sätt blir det bättre än tidigare
              för de långtidsarbetslösa som behöver stöd för att kunna komma
              tillbaka på arbetsmarknaden?
            </seg>
            <seg n="72844224">
              I senaste numret av tidningen Arbetsmarknaden intervjuades ett
              antal företrädare för utbildningsföretag som anordnar arbetsmarknadsutbildningar.
              De har bråda tider med att säga upp personal eftersom de vet att
              beställningarna på arbetsmarknadsutbildningar kommer att minska
              som ett resultat av de stora neddragningarna på anslagen till
              arbetsmarknadsutbildningar. Är de fel ute? Är de felinformerade?
              Kommer det att bli flera platser, så att de avskedar folk alldeles
              i onödan?
            </seg>
            <seg n="2b071bb9">
              Amschefen Bo Bylund, som tydligen kommit in i värmen igen efter
              att under lång tid ha varit ett hatobjekt för den borgerliga alliansen,
              har sagt att det kommer att bli aktuellt att se över frågan om
              att dra in arbetsförmedlingar. Det kommer att finnas färre arbetsförmedlare
              som ett resultat av besparingarna på Ams. På vilket sätt kommer
              arbetsförmedlingsverksamheten att bli mer effektiv när man drar
              in tjänster för arbetsförmedlare? Det återstår att förklara. Jag
              skulle därför mycket gärna vilja ha svar på dessa frågor.
            </seg>
          </u>
          <note type="speaker" n="58a4db71">
            Anf. 135 CATHARINA ELMSÄTER-SVÄRD (m) replik:
          </note>
          <u who="catharina_elmsater-svard_e2a078" xml:id="i-14acd79c57616bb6-1" n="0d4be4c5">
            <seg n="c61bb2f7">
              Fru talman! Om vi börjar med det sista har generaldirektören
              för Ams, Bo Bylund, också sagt att han inte avser att minska antalet
              arbetsförmedlare. Däremot har han fört ett resonemang om hur man
              skulle kunna samordna och hitta bättre samverkan med andra myndigheter,
              till exempel med Skatteverket och Försäkringskassan. De tror själva
              att det skulle vara bättre att göra en sådan samordning. Det behöver
              ju inte innebära att flera arbetsförmedlare försvinner. Där vill
              jag lägga till att jag tror på inriktningen att vi, förutom att
              ha de arbetsförmedlingar som finns i dag, också behöver kompletterande
              arbetsförmedlare.
            </seg>
            <seg n="01d42f40">
              När det gäller Ams och de åtgärder som vi drar ned anslagen på
              handlar det även om att se till att de åtgärder som finns i dag
              blir mer effektiva och att det blir ett tydligare fokus på matchning.
              Dessutom anser Ams att regeringens förslag om endast en myndighet
              i stället för dagens 21 myndigheter skulle innebära att de fick
              större frihet att själva prioritera det som de tycker är viktigt.
              Det är därför vi tar bort länsarbetsnämnderna. Det gör att arbetsförmedlarna
              får mycket större frihet och verkligen kan förmedla arbeten i
              stället för åtgärder.
            </seg>
            <seg n="61d5b68e">
              Slutligen framförde Josefin Brink, både i sin fråga och i sitt
              anförande, kritik mot oss för att vi drar ned på arbetsmarknadsåtgärderna.
              Jag skulle därför vilja ställa en motfråga: Hur många arbetsmarknadsåtgärder
              är det befogat att ha i en högkonjunktur, Josefin Brink?
            </seg>
          </u>
          <note type="speaker" n="da7f2b6a">
            Anf. 136 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-10" n="4322855e">
            <seg n="e2bf3973">
              Fru talman! Svaret på den frågan är att det behövs åtminstone
              så pass många åtgärder att man täcker upp det utanförskap som
              ligger någonstans mellan en halv och en och en halv miljon, som
              vi i varierande grad fått höra i dag. Det måste finnas tillräckligt
              många åtgärder för så många personer som behöver hjälp och stöd
              fortsättningsvis för att ta sig tillbaka till arbetsmarknaden.
            </seg>
            <seg n="d2d1aff5">
              Det finns hyfsade beräkningar på hur många de långtidsarbetslösa
              är. Tyvärr tog jag med mig fel papper, men vi har angivit exakta
              siffror för det. Vi anser att det behövs färre platser än tidigare,
              men vi anser att det behövs lika bra insatser som tidigare, inte
              så mycket färre som ni anger och absolut inte så mycket sämre
              som ni anger.
            </seg>
            <seg n="2bc8c9f4">
              Du har fortfarande inte besvarat frågan: Finns det bara 10 000
              personer som är i behov av åtgärder? Det är ju inte bara långtidsarbetslösa
              utan även personer som har varit långtidssjukskrivna och som har
              haft förtidspension som ska bli aktuella för nystartsjobben. Jag
              lovar att 10 000 platser, hur man än vänder och vrider på det,
              är färre än 40 000 platser. Vi menar att det nog behövs någonting
              i den storleksordningen och att de kan trappas ned så småningom.
            </seg>
            <seg n="2d0c3114">
              När det gäller att insatserna ska bli mer effektiva och att man
              ska satsa på de insatser som är mer effektiva håller vi med. Vänsterpartiet
              har varit kritiskt till ineffektiva insatser. Vi tycker att det
              är fel att sprida ut en massa insatser på arbetslösa om de inte
              ger effekt.
            </seg>
            <seg n="a06a1a73">
              Men just arbetsmarknadsutbildningarna är ju de mest effektiva
              åtgärderna och det är de åtgärderna som kommer att behövas allra
              mest om vi ska klara framtidens arbetsmarknad, under förutsättning
              att vi vill bygga konkurrenskraften på att ha en högutbildad arbetskraft
              och en hög omställningsförmåga. Där drar ni ned något alldeles
              enormt på platserna. De utbildningsföretag som säljer ut anställda
              bekräftar det, trots att ni på något vis försöker hävda att det
              ska vara lika många platser. Det kommer inte att bli lika många
              platser. Färre personer kommer att gå i arbetsmarknadsutbildning
              framöver.
            </seg>
          </u>
          <note type="speaker" n="3a2b54bb">
            Anf. 137 CATHARINA ELMSÄTER-SVÄRD (m) replik:
          </note>
          <u who="catharina_elmsater-svard_e2a078" xml:id="i-14acd79c57616bb6-2" n="0d4be4c5">
            <seg n="6e0209bb">
              Fru talman! Det är bra att Josefin Brink och jag är överens om
              att de arbetsmarknadspolitiska åtgärder som finns ska vara effektiva.
              Det är också vår uppfattning att de fortsatt ska vara det och
              att de också fortsatt ska finnas kvar.
            </seg>
            <seg n="b0375803">
              Vi står ändå i en situation där mycket av de anslag som finns
              är låsta i redan påbörjade friår och påbörjade plusjobb. Vi har
              sagt att har man påbörjat detta ska man också få slutföra det.
              Däremot ska det inte tecknas några nya sådana avtal. Det är klart
              att det också begränsar. Samtidigt är det lite intressant att
              vi befinner oss mitt i en högkonjunktur, och tanken är att detta
              också ska mötas upp med de nya jobben.
            </seg>
            <seg n="27c6e843">
              Josefin Brink nämnde de långtidsarbetslösa. Ja, det är det vi
              har kunnat konstatera. Det är ett problem att alldeles för många
              människor under en alldeles för lång tid har varit i detta utanförskap.
              Där kommer som en nysatsande åtgärd, om man vill kalla det för
              det, våra nystartsjobb som just riktar sig till den här kategorin
              människor som får en chans som de hittills inte har haft att komma
              tillbaka i arbete.
            </seg>
            <seg n="1a8a2a95">
              Avslutningsvis, fru talman, när jag frågar hur många åtgärder
              som kan behövas för att täcka upp behovet under en högkonjunktur
              får jag, förvisso lite ironiskt, till svar från Josefin Brink
              att det behövs åtminstone en till en och en halv miljon beroende
              på vad vi säger för att täcka upp alla dem som står utanför. Min
              fråga tillbaka, om jag hade haft den möjligheten, hade mer uttryckligt
              varit: Varför inte erbjuda dem ett arbete? Det är inte det som
              är fokus för oss men arbetsmarknadsåtgärder kommer att behöva
              finnas kvar. Vi tar inte bort allihop. Men vi har ett större fokus
              än vänsteroppositionen på att faktiskt se till att skapa nya arbeten.
            </seg>
          </u>
          <note type="speaker" n="8c7528f0">
            Anf. 138 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-11" n="2a0fd5ca">
            <seg n="c21c8a2c">
              Fru talman! Flera ska komma i arbete, säger Catharina Elmsäter-Svärd.
              Naturligtvis, det hoppas jag ju. Det syftar alla till. Men vi
              har också en grupp som har väldigt svårt att komma in på arbetsmarknaden.
              Frågan är hur samhället ska kunna stödja dem.
            </seg>
            <seg n="b07e16e9">
              Det har funnits flera olika sätt. Vi har olika arbetsmarknadspolitiska
              åtgärder för att försöka höja kompetensen så att människor kan
              ta sig in i arbetsmarknadslivet och känna på det och ta stegen
              sakta men säkert. Vart ska de människorna ta vägen nu?
            </seg>
            <seg n="473b3225">
              Samtidigt har vi hört tidigare i dag att det finns ett stort
              behov av kompetent arbetskraft i företagen. Men om de inte kan
              hitta de här personerna därför att vi inte har några arbetsmarknadspolitiska
              program som hjälper till med matchningen, hur ska det då gå till?
            </seg>
            <seg n="3253eb16">
              Jag saknar fortfarande ett förslag på när vi kan få lite flera
              aktörer när det gäller att hjälpa arbetslösa personer att matchas
              mot företag eller offentlig sektor som behöver arbetskraft. Där
              finns inga förslag utan bara en allmän skrivning i propositionen.
            </seg>
            <seg n="da668bd4">
              Sedan är jag väldigt bekymrad över skrivningarna om Arbetsmiljöverket
              och Arbetslivsinstitutet. Ni skriver att ni vill minska byråkratin.
              Jag tycker att det är ganska föraktfullt att säga att svensk arbetsmiljöpolitik
              handlar om byråkrati. Det är att värna att inte människor ska
              bli skadade på arbetet. Det är det grundläggande. Och det kallar
              ni byråkrati. Jag förstår inte vilken syn man har på de här sakerna.
            </seg>
            <seg n="f903458e">
              Arbetsmiljöverket måste få mer resurser för att kunna förhindra
              arbetsolyckor och förbättra arbetsmiljön. Jag kan inte begripa
              varför ni vill skära ned ytterligare på detta.
            </seg>
          </u>
          <note type="speaker" n="0c17e23a">
            Anf. 139 CATHARINA ELMSÄTER-SVÄRD (m) replik:
          </note>
          <u who="catharina_elmsater-svard_e2a078" xml:id="i-14acd79c57616bb6-3" n="0d4be4c5">
            <seg n="6281b210">
              Fru talman! Jag kan inte annat än hålla med Ulf Holm. Det är
              ett stort problem för de människor som befinner sig långt från
              arbetsmarknaden och som av olika skäl har haft svårt att kunna
              komma in på den, oavsett om det har varit på grund av sjukdom
              eller funktionshinder eller av den enkla anledningen att man kommer
              från ett annat land. Det finns många skäl som har gjort att människor
              inte kommit in.
            </seg>
            <seg n="2da3358a">
              Det vi säger är att vi ska ha fortsatt arbetsmarknadsutbildning
              för att höja kompetensen om det är en väg för dem att komma in.
              Det andra är den bättre matchningen. Men också nystartsjobben
              finns med som en del.
            </seg>
            <seg n="1cab9151">
              Vi tar ju inte bort de åtgärder som finns med lönebidrag och
              Samhall, som har en fortsatt viktig funktion. Vi vill dessutom
              utveckla lönebidraget till att inte gälla bara den som är anställd
              utan faktiskt se över möjligheten att man skulle kunna få det
              i egenföretagandeform. Det tror jag också är ett förslag som Miljöpartiet
              uppskattar.
            </seg>
            <seg n="7ad57142">
              När det gäller avsaknaden av förslag i budgeten för att få in
              flera aktörer som kan vara arbetsförmedlare har Ulf Holm rätt
              i att det inte finns något skarpt förslag. För den som undrar
              vad vi tycker kan jag säga att på s. 55 i budgetpropositionen
              står det mycket tydligt att regeringen ska återkomma för att påskynda
              den utveckling som behövs för kompletterande av arbetsförmedlingen.
              Då känns det tryggt och bra att här i dag kunna konstatera att
              när det förslaget väl kommer hit kommer vi också att ha stöd från
              Miljöpartiet.
            </seg>
          </u>
          <note type="speaker" n="a6c9ccc2">
            Anf. 140 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-12" n="2a0fd5ca">
            <seg n="b768167f">
              Fru talman! Jag vet inte vem som ger stöd till vem. Jag har för
              mig att det var borgarna som gav stöd till Miljöpartiet under
              förra mandatperioden så att vi kunde få en vågmästarvotering i
              den frågan. Men vi behöver inte fördjupa oss i den saken.
            </seg>
            <seg n="68b7313d">
              Det jag saknar är ett skarpt förslag. Ni borde ha kunnat förbereda
              den frågan också. Vissa frågor förbereder ni tydligen utan att
              berätta så mycket om innebörden av dem.
            </seg>
            <seg n="6efdf383">
              Det är jättebra att ni vill satsa på nystartsjobb. Om det heter
              plusjobb eller nystartsjobb måste jag säga att jag trots allt
              inte bryr mig så mycket om. Problemet som jag ser det är att det
              är färre personer och mindre resurser. Det är det som är det avgörande.
              Samtidigt som ni säger att det är flera personer som ska kunna
              få dem ger ni mindre resurser. Det är en ekvation som inte går
              ihop. Ni borde öva lite mer räkning innan ni lägger fram ett förslag
              om detta.
            </seg>
            <seg n="cdbee61f">
              Det viktiga är trots allt att man ger ett stöd till de människor
              som behöver det. Där är det framför allt fråga om satsningar på
              dem som står långt från arbetsmarknaden i dag. Ni säger att ni
              givetvis ska fortsätta med de satsningar som har gått bra, men
              då begriper jag inte varför ni tar bort försöket med gröna jobb.
              Och jag förstår ännu mindre varför ni tar bort friåret. Det har
              blivit en sådan klang i det där friåret att man knappt vågar säga
              det förrän en del sprutar eld ur öronen och munnen, framför allt
              folkpartister, men även moderater. Men faktum är att det har varit
              ett väldigt populärt försök just för att ge människor en chans
              att komma ut och göra någonting annat under en begränsad tid samtidigt
              som en arbetslös får chansen att komma in på arbetsmarknaden.
              I många fall har de också fått jobb senare. Vad är det för fel
              på ett sådant försök, som kostar minimalt för samhället?
            </seg>
          </u>
          <note type="speaker" n="63b52400">
            Anf. 141 CATHARINA ELMSÄTER-SVÄRD (m) replik:
          </note>
          <u who="catharina_elmsater-svard_e2a078" xml:id="i-14acd79c57616bb6-4" n="0d4be4c5">
            <seg n="666ee9bc">
              Fru talman! Låt mig börja med det som Ulf Holm just sade: Om
              det heter plusjobb eller nystartsjobb bryr jag mig inte om.
            </seg>
            <seg n="82f553fe">
              Jag tror att jag förstår vad Ulf Holm egentligen menar. Men för
              tydlighetens skull ska jag ändå påpeka att det är en ofantligt
              stor skillnad mellan de två exempel som Ulf Holm nämnde. Ett plusjobb
              är en mycket tillfällig åtgärd med en begränsad lön och ger inte
              anställningstrygghet eller pensionsgrundande inkomst. Däremot
              är nystartsjobbet ett riktigt jobb med avtalsenlig lön, där LAS
              gäller och som ger pensionsgrundande inkomst. Dessutom är nystartsjobben
              inte tillfälliga, och vänder sig till väldigt många fler än vad
              plusjobben gjorde. I det sammanhanget tror jag inte att Ulf Holm,
              om han hade haft möjlighet att yttra sig igen, skulle ha sagt
              att han inte brydde sig.
            </seg>
            <seg n="c8238a33">
              När det gäller de andra frågorna om friåret är det klart att
              vi ibland har kunnat raljera och sagt att arbetsförmedlingar inte
              ska förmedla ledigheter utan de ska förmedla arbeten. Jag kan
              förstå den känsla som har uppstått hos många människor när de
              har varit lediga från ett många gånger stressigt arbete där de
              ibland har känt att livet inte går ihop. Men frågan är om det
              är rätt åtgärd för att tillgodose de behov som finns hos människor.
            </seg>
            <seg n="adc75ac5">
              Det som jag tycker är tragiskt är att människor i dag för det
              första inte har ett arbete och för det andra när de har ett arbete
              inte kan tjäna så pass mycket pengar efter skatt att de har råd
              att spara för att själva när de vill kunna ta sig den lediga tid
              som de också behöver.
            </seg>
            <seg n="9d62eab6">
              Det går inte att jämföra direkt med friåret, men så ser situationen
              ut för många människor i dag, och det är det som vi vill ändra
              på.
            </seg>
          </u>
          <note type="speaker" n="9592520d">
            Anf. 142 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-1" n="8fbaefc7">
            <seg n="afea85e2">
              Fru talman! Det var ett intressant inlägg som Catharina Elmsäter-Svärd
              hade här. Hon påstod att den socialdemokratiska regeringen hade
              gynnat de högavlönade mest och redogjorde för något exempel.
            </seg>
            <seg n="6e06f5ea">
              Var det i förvissning om detta som ni klippte till direkt med
              att ta bort fastighetsskatten för vissa, ta bort förmögenhetsskatten
              och sedan sänka a-kassan för de svagaste? Var det för att rätta
              till den snedsitsen? Var det den åtgärd som vidtogs omedelbart
              av den moderatledda regeringen? Det klingar väl ganska illa med
              tanke på det påstående som Catharina Elmsäter-Svärd gjorde när
              hon angrep oss?
            </seg>
            <seg n="3e7a6ec7">
              Det som jag tycker är sämst med den här debatten, som jag sade
              tidigare, är att ni inte står för de beslut som ni faktiskt fattar.
              Erkänn att ni lägger ned ALI och att forskningen försvinner. Det
              är ju det som händer. Erkänn att när ni tar bort gröna jobb så
              blir de som jobbar med detta och de som är arbetsledare uppsagda.
              Erkänn att när ni drar ned på arbetsförmedlingen blir det färre
              som kan serva de arbetslösa. Ni låtsas som om ni inte tar bort
              detta, och sedan säger ni att det inte påverkar.
            </seg>
            <seg n="01897196">
              Jag såg ett exempel där Catharina Elmsäter-Svärd själv uttalade
              att man försöker ordna detta med gröna jobb. Det stod i ett mejl
              som vidarebefordrades till mig. Varför kan man inte vara ärlig
              och säga att de är borta? Om de är bra så måste man behålla dem.
              Och då måste man ha resurserna. Man kan inte först äta upp kakan
              och sedan säga att den är kvar.
            </seg>
            <seg n="c4d9fe60">
              Det är detta som är så falskt i den borgerliga politiken. Ni
              må ha vilken politik ni vill. Det bestämmer ni. Men stå för den
              då, och gå inte ut och informera svenska folket som om det är
              någon annan politik som gäller. Det är ju det som blir så falskt
              i hela debatten. Förr eller senare krackelerar den kakan. Det
              vet vi i och för sig.
            </seg>
            <seg n="18c072cf">
              Jag tycker att politik ska vara ärlig. Gör man någonting, så
              får man säga det och stå för konsekvenserna. Man kan inte låtsas
              att ingenting händer. Jag tycker att det som borgerligheten för
              fram på detta område är väldigt falskt.
            </seg>
          </u>
          <note type="speaker" n="6b8b9a2d">
            Anf. 143 CATHARINA ELMSÄTER-SVÄRD (m) replik:
          </note>
          <u who="catharina_elmsater-svard_e2a078" xml:id="i-14acd79c57616bb6-5" n="0d4be4c5">
            <seg n="ddea68a0">
              Fru talman! Det är inte jag, Sven-Erik Österberg, som har hittat
              på att klyftorna ökade under den tid som den tidigare vänsterregeringen
              satt vid makten. Det är inte jag som har hittat på att fattigdomen
              har ökat hos i stort sett alla människor utom i gruppen ensamstående
              män med barn. Det finns faktiskt andra som tittar på sådant. Dessutom
              är det inte jag som har hittat på att förslagen om sänkt maxtaxa,
              slopad förmögenhetsskatt för de allra rikaste och fryst fastighetsskatt
              gynnar i huvudsak höginkomsttagare förslag som har genomförts
              av Sven-Erik Österbergs parti.
            </seg>
            <seg n="e19eb126">
              Fastighetsskatten är lätt att använda i retoriken som ett slag
              gentemot de arbetslösa. Men fastighetsskatten har kommit att bli
              en orättfärdig skatt även för många som inte har höga inkomster
              och som kanske tvingas att gå från hus och hem. Och det har väl
              även Socialdemokraterna nu insett eftersom de i sista minuten
              bestämde sig för att frysa fastighetsskatten. Men ingenting sägs
              om vad som händer efter den frysningen när issmältningen börjar
              gå hårt åt de människor som faktiskt bor kvar i sina hus och hem.
            </seg>
            <seg n="92677fca">
              Det är riktigt att man ska vara ärlig och tydlig, Sven-Erik Österberg.
              Jag tycker ändå att vi försöker vara det. När det gäller till
              exempel Arbetslivsinstitutet, som går denna framtid ganska hastigt
              till mötes, vill jag säga att det inte är så ofta som institutioner,
              myndigheter och verk läggs ned med en sådan hastighet som vi faktiskt
              föreslår den här gången. Men det innebär faktiskt inte, som Sven-Erik
              Österberg här säger, att forskningen försvinner. Mycket av den
              forskning som bedrivs är erkänt bra, men vi tycker att den ska
              bedrivas i konkurrens med annan forskning, och det finns möjligheter
              för den att finnas kvar i annan form och på andra ställen.
            </seg>
          </u>
          <note type="speaker" n="3d6182b9">
            Anf. 144 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-2" n="8fbaefc7">
            <seg n="8d75a5ca">
              Fru talman! Jag vill återkomma till följande. Om det var så uppseendeväckande
              för Moderaterna att klyftorna hade ökat och om det fanns stor
              anledning att göra någonting åt detta, är det då en bra åtgärd
              att sänka fastighetsskatten så att den begränsas till 5 000 kr
              på tomter? Det gynnar just de människor som har de dyraste fastigheterna.
              Det gäller också förmögenhetsskatten. Sedan sänker man a-kassan.
            </seg>
            <seg n="fd13f250">
              Det är ju falsk politik, Catharina Elmsäter-Svärd. Det här står
              inte för det som ni säger. Ni driver en helt annan politik. Sedan
              försöker du vältra över bördan på oss genom att säga att vi har
              gynnat dessa grupper när vi har försökt skapa ett samhälle som
              har varit hyggligt för de flesta människorna, där man ska bära
              bördor lika. Det är ju det som det handlar om.
            </seg>
            <seg n="d4a2277b">
              Vad tänker ni då göra för att begränsa klyftorna i framtiden,
              eftersom detta är något som upprör Catharina Elmsäter-Svärd? Är
              det då bra att näringsministern går ut och säger att statliga
              chefer ska ha bonusar? Vi ser hur borgerligheten reser sig i samhället
              nu när man har fått en regering som går deras ärenden. Man vill
              höja styrelsearvodena ute i näringslivet. Michael Treschow var
              ute och talade om det här. Industriledare säger nu att man måste
              hålla tillbaka de lägsta lönerna. Annars kommer detta att gå ut
              över arbetslösheten och så vidare. Om den politiken verkställs,
              kommer den då att minska klyftorna? Nej, det gör den inte.
            </seg>
            <seg n="53aa30f6">
              Catharina Elmsäter-Svärd, redovisa vilka åtgärder den borgerliga
              regeringen tänker vidta för att stävja de påfund som har kommit
              nu och som vi vet ökar klyftorna, om du är så orolig över ökade
              klyftor i samhället.
            </seg>
          </u>
          <note type="speaker" n="7d64519e">
            Anf. 145 CATHARINA ELMSÄTER-SVÄRD (m) replik:
          </note>
          <u who="catharina_elmsater-svard_e2a078" xml:id="i-14acd79c57616bb6-6" n="0d4be4c5">
            <seg n="c1e63024">
              Fru talman! Jag är oroad för obefogade klyftor i samhället, där
              människor framför allt inte har chansen att förflytta sina positioner
              och att kunna göra skillnad utan är fastlåsta i ett utanförskap
              som alldeles för många människor har varit under alldeles för
              många år.
            </seg>
            <seg n="9917f999">
              När Sven-Erik Österberg ställer förslaget om fastighetsskatten
              mot förslaget om sänkningar i arbetslöshetsförsäkringen, så tycker
              jag att han undviker att tala om de förslag som vi har i övrigt.
              Den här regeringen har bättre och mer effektiva resurser, åtgärder
              och förslag för en bättre skola, så att människor tidigt får kunskap.
              Det handlar också om att människor ska få rätt vård i rätt tid.
              Alldeles för många människors ohälsa har påverkats under för lång
              tid på grund av att de inte har fått det. Regeringen gör en satsning
              för att människor ska få en ökad rättstrygghet. Många människor
              känner en osäkerhet när vi inte har en rättsstat som fungerar.
            </seg>
            <seg n="f584bcdf">
              Jag tycker också att Sven-Erik Österberg glömmer, medvetet eller
              ej, att tala om den jobblinje som vi har i fokus som innebär att
              människor faktiskt ska få ett arbete. Och när de har ett arbete
              ska de också kunna få mer kvar i plånboken.
            </seg>
            <seg n="057ecf6e">
              Jag kan bara konstatera det som sades i den tidigare debatten
              om det betyg som nu kommer från Konjunkturinstitutet och som handlar
              om att den ekonomiska tillväxten blir högre, att arbetslösheten
              blir lägre, att sysselsättningen ökar och inflationshotet blir
              mindre jämfört med om den här politiken inte hade genomförts.
              Det tror jag är en bra framtid för människor och för att man också
              ska kunna minska de klyftor som den tidigare vänsterregeringen
              faktiskt skapade.
            </seg>
          </u>
          <note type="speaker" n="63a77609">
            Anf. 146 ANNIKA QARLSSON (c):
          </note>
          <u who="annika_qarlsson_be4975" xml:id="i-ad1710d98436be12-9" n="b4844bd4">
            <seg n="819cc04c">
              Fru talman! Det är en lång dag för arbetsmarknadsutskottet i
              dag. Det var en ännu längre dag för socialförsäkringsutskottet
              i går. Jag ser att de ska försöka fylla upp med sin debatt senare
              i kväll, efter oss. Jag ska därför försöka respektera den tid
              som jag har anmält till debatten.
            </seg>
            <seg n="08a0c43e">
              Det här området täcker många olika frågor. Arbetsmarknad och
              arbetsliv är självklart två stora tunga delar, men vi har också
              två andra viktiga områden. Det handlar om integration, och det
              handlar om jämställdhet.
            </seg>
            <seg n="7a90d20f">
              Vi har en satsning när det gäller jämställdhetsfrågorna som känns
              väldigt bra. Den ser lite annorlunda ut än Vänsterpartiets satsning.
              Vi ser att sådana frågor som tidigare inte har varit uppmärksammade
              över huvud taget faktiskt finns med på dagordningen.
            </seg>
            <seg n="dbede10b">
              Jag ska bara kort dra några av de saker som jag vet kommer att
              landa in under nästa år.
            </seg>
            <seg n="3adbf7c2">
              Det handlar om en handlingsplan för hur vi på alla olika områden
              ska jobba för att motverka mäns våld mot kvinnor. Det handlar
              också om hur vi ska se till att satsa på att få flera kvinnor
              att faktiskt starta och driva företag. Det handlar både om rådgivning
              och om tillgången på riskkapital. Vi kommer att tillsätta en utredning
              för att se över hur vi ska genomföra jämställdhetsbonusen. Det
              handlar om att vi med incitament ska försöka få en jämnare fördelning
              av uttaget av föräldraledighet. Det kommer också att starta ett
              arbete när det gäller löneskillnader. Vi ser också över diskrimineringslagstiftningen
              och en sammanslagning av de olika ombudsmännen till en myndighet.
              Vi kommer också att titta över hur sammansättningen i Arbetsdomstolen
              ska se ut just när diskrimineringsmålen ska upp. Vi har ju sett
              att det har varit väldigt svårt att komma till resultat där.
            </seg>
            <seg n="bb69edc9">
              Det är saker på en mängd olika områden som tillsammans kommer
              att skärpa det här och göra livet bättre så småningom.
            </seg>
            <seg n="d29ffaf1">
              Jag ska lyfta en annan del i den här budgetdebatten. Jag tänker
              gå in på det myndighetsraseri som pågick under den förra mandatperioden.
              När jag hade suttit i ungefär tre år i riksdagen gick jag faktiskt
              in och kollade hur många myndigheter jag hade varit med om att
              inrätta, om än motvilligt eller jag hade kanske till och med försökt
              avslå. Och jag tror att det tre år in på den mandatperioden redan
              var 22 myndigheter. Jag tror att jag sedan har sett någon siffra
              om att det var 29 myndigheter som inrättades under den förra mandatperioden.
            </seg>
            <seg n="ca956a74">
              Man kan ju fundera på vilket sätt vi styr vårt samhälle. Är det
              med mer starka myndigheter, som har betydligt starkare reglerat
              vad det är de faktiskt ska genomföra? Eller är det med en mängd
              små myndigheter som har var sitt litet område som sedan ska följas
              upp? Man kan fundera över vad det faktiskt innebär för förändringar
              eller, tvärtom, vad det faktiskt inte innebär för förändringar.
            </seg>
            <seg n="ae651913">
              Det var en sak som vi var överens om i alliansen, att se över
              just de här bitarna. Vi var också tydliga med, innan vi gick till
              val, att det kommer att ske förändringar på det här området. På
              vårt utgiftsområde ser vi att det är ett par stycken som helt
              och hållet läggs ned och någon som får minskade anslag.
            </seg>
            <seg n="c542de36">
              Det är klart att det så här i en brytningstid kan vara svårt.
              Det kan vara jobbigt. Man kan fundera på vad det ska bli av det
              här. Slänger vi ut alltihop? Gör vi ingenting av det? Då gäller
              det att fundera.
            </seg>
            <seg n="85c853b3">
              Om vi ser på Arbetslivsinstitutet ser vi, när det gäller arbetslivsforskning,
              att fyra femtedelar av all forskning pågår någon annanstans än
              där. Det är inte så att vi slår undan benen för all forskning.
              Vi kommer dessutom, med den utredare som nu är tillsatt, att se
              till att en del forskning landar på andra universitet eller högskolor.
              Detta tar då vägen någonstans och fortsätter där. Men det är klart
              att allt inte kommer att finnas kvar. Självklart är det så, Sven-Erik.
            </seg>
            <seg n="60bd5956">
              Men vi kan också se att det i de här satsningarna ligger ett
              uppdrag att försöka landa in det som vi tycker är värdefullt.
              Men det handlar också om den satsning som vi gör på att utöka
              ramen när det gäller forskning i sin helhet. Och det handlar om
              att sedan hitta en nystart för den här forskningen och om att
              se till att det också framöver kommer medel till det här. Självklart
              behövs det. Med en kvarts miljon sjukskrivna, med en tredjedels
              miljon arbetslösa och en halv miljon förtidspensionärer är det
              klart att det här är ett område som fortsatt kommer att vara viktigt.
              Men vi vill också att den typen av forskning ska ske i konkurrens
              med olika forskare.
            </seg>
            <seg n="d3c34ab3">
              Det som är ett väldigt stort område i det här är självklart arbetsmarknadsåtgärder
              och arbetsmarknadspolitik och arbetsförmedling. Och det här är
              lite intressant att fundera på. Vi är ju mitt i en högkonjunktur.
              Och under hela valrörelsen, för att inte säga under hela året
              fram till valet, hade vi en minister som talade om hur bra det
              gick för Sverige. Hjulen rullade, och det gick så bra för Sverige.
              Samtidigt ökade arbetsmarknadsåtgärderna något alldeles kopiöst.
            </seg>
            <seg n="beda1c8c">
              Man har försökt framställa det som att vi totalt kapar och nu
              blir ingenting kvar. Det vi faktiskt gör är att vi går tillbaka
              till 2003 års nivå. Den katastrofala nivån är det vi ska ha nästa
              år.
            </seg>
            <seg n="40cb8bc0">
              Jag har mött många arbetsförmedlare som har varit bekymrade.
              Det är nämligen inte helt enkelt när man ska ut och prata med
              företag och försöka visa vad det är för någonting man kan erbjuda
              och vad det finns för dem som ska in på arbetsmarknaden. Man har
              haft en lista på över 20 olika åtgärder och försökt hålla koll
              på vilken som är bäst, vilken som blir bra, vilken som passar
              här och vilken som passar där.
            </seg>
            <seg n="e7adaa25">
              I vårt betänkande och i regeringens proposition pekar vi ut ett
              fåtal förslag. Vi väljer att säga att vissa saker inte ska fortsätta
              för vi tycker inte att det har rätt inriktning. Men i övrigt lämnar
              vi fältet fritt för Ams när det gäller att faktiskt se över på
              vilket sätt vi använder de här pengarna bäst och mest effektivt.
              Det är en prioritering på att man ska coacha, se till att hjälpa
              folk i arbete. Men man ska också prioritera dem som står längst
              ifrån arbetsmarknaden och de utbildningar som faktiskt leder till
              jobb. Det är de riktlinjer som man har med sig.
            </seg>
            <seg n="f4f4b7d8">
              Det vi nu gör är att gå från den här mängden av åtgärder till
              en generell åtgärd som faktiskt riktar sig till många flera och
              som leder till att det inte är arbetsförmedlaren som ska sitta
              och försöka få fram ett arbete. Vi lämnar det till företagen,
              och vi lämnar det till personer som faktiskt är på väg ut i arbetslivet.
              Det handlar om att hitta den här dynamiken, att hitta det här
              samröret där det finns jobb som behöver göras och förutsättningar
              för personer att faktiskt komma ut i arbete. Och vi frigör resurser
              för arbetsförmedlare så att de kan bli just arbetsförmedlare.
            </seg>
            <seg n="2b5fa22c">
              Vi har i dag fått ett intressant pressmeddelande. Jag tog upp
              det i en replik förut. Jag tycker att det är så bra, så jag tar
              upp det lite kort igen. Konjunkturinstitutet har sett över regeringens
              politik. De analyserar i första hand effekten av jobbavdraget,
              de sänkta nivåerna i a-kassan och färre Amsprogram. De bedömer
              att de här faktorerna gör att arbetskraftsutbudet på lång sikt
              ökar.
            </seg>
            <seg n="4302bebd">
              Vi gjorde en prognos i höstas som visade att det troligtvis skulle
              bli fler öppet arbetslösa. Vi har redan i dag kommit fram till
              att det troligtvis inte kommer att bli så, eftersom sysselsättningen
              stiger med ungefär 55 000 personer, enligt Konjunkturinstitutet.
              Så det känns att vi är på rätt väg.
            </seg>
          </u>
          <note n="ddfcd714">
            I detta anförande instämde Erik A Eriksson (c).
          </note>
          <note type="speaker" n="c20fbcd4">
            Anf. 147 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-11" n="4322855e">
            <seg n="47624e15">
              Fru talman! Jag tycker nästan lite synd om Annika Qarlsson som
              ska stå här och försvara den fina jämställdhetssatsningen. Det
              enda hon kan komma fram till är att det kommer en handlingsplan
              mot våld. Ja, det har vi redan konstaterat. Men vad ska den innehålla,
              och vad finns det för tidsplan för genomförandet? Finns det ingenting
              som de borgerliga allianspartierna visste före valet, om vad som
              behöver göras för att motverka mäns våld mot kvinnor? Varför inte
              direkt lägga ut satsningar på konkreta åtgärder i stället för
              att lägga pengar i en hög och säga att det så småningom kommer
              en handlingsplan? Finns det någonting konkret att säga om denna
              handlingsplan? Har ni några konkreta idéer över huvud taget om
              vad man ska göra för att motverka mäns våld mot kvinnor?
            </seg>
            <seg n="7ba6c210">
              Sedan var det lite företagsstöd. Det är jättebra, tycker jag.
              Vi i Vänsterpartiet har alltid uppmuntrat satsningar för att underlätta
              kvinnors företagande. Det har vi inga som helst problem med.
            </seg>
            <seg n="eb0bcc11">
              Sedan var det jämställdhetsbonusen som ju är en fullkomlig halvmesyr
              där man ska ge skattereduktion, som är den borgerliga alliansens
              favoritmetod, till kvinnor för att deras män ska pallra sig hem
              och ta ansvar för barnen.
            </seg>
            <seg n="c95e543b">
              Vad som inte nämndes i sammanhanget är att man samtidigt lanserar
              ett vårdnadsbidrag som motsvarar en summa som kommer att bli ungefär
              lika stor som skattereduktionen och som ju är ett rent inlåsningsbidrag
              för att kvinnor ska bli hemma och leva på sina män. Så de åtgärderna
              tar väl ut varandra ungefär.
            </seg>
            <seg n="3b2c4945">
              Man ska slå samman ombudsmännen, vilket i praktiken innebär att
              man ska avskaffa JämO. Och så vill man ändra sammansättningen
              av Arbetsdomstolen.
            </seg>
            <seg n="8b4fc96c">
              Jag tycker inte att det är ett jätteimponerande paket för jämställdhet.
              Jag undrar hur de 400 miljoner kronorna fördelar sig på de grejer
              som du har beskrivit i uppräkningen.
            </seg>
          </u>
          <note type="speaker" n="ee1a3bef">
            Anf. 148 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-10" n="b4844bd4">
            <seg n="8840dde0">
              Fru talman! Det kan hända att Josefin Brink inte är imponerad.
              Jag kan bolla tillbaka och säga att jag inte är imponerad av den
              förra regeringens arbete med sina samarbetspartier. Om vi tittar
              på den första delen som du tar upp, när det gäller handlingsplanen
              för att motverka mäns våld mot kvinnor, kan vi se att så här långt
              finns det en handlingsplan som riktar sig mot ekonomisk brottslighet.
              Det var vad den förra regeringen med Vänsterpartiet klarade av
              att prestera.
            </seg>
            <seg n="cc22f251">
              Ekonomisk brottslighet är något som drabbar staten. Mäns våld
              mot kvinnor drabbar individer, drabbar kvinnor och barn och drabbar
              konkret. Det är intressant att se vad man hade för prioritering.
            </seg>
            <seg n="8be596be">
              Det arbetet kommer vi att jobba med under året. Det är ett förebyggande
              arbete. Det handlar om att starta tidigt. Långt och länge har
              man väldigt ofta fokuserat på tjejer och kvinnor, vad de ska göra
              eller vad de inte ska göra. En väldigt viktig bit är faktiskt
              att fokusera på den andra parten i det här. Vi kan se att det
              behöver styras upp en del när det gäller rättsväsendet och polisens
              och socialens arbete. På många ställen jobbar man ihop på ett
              bra sätt, men det behövs bättre strukturer och att man tar lärdom
              av ställen där man har utvecklat det här och jobbar på ett bra
              sätt.
            </seg>
            <seg n="153a1a46">
              Vi kan se att i Sverige finns det på väldigt få ställen någonstans
              att ta vägen för den man som slår. Det behöver komma dithän att
              han är dömd och hamnar i finkan i stort sett. Det finns några
              ställen runtom i landet som jobbar med det här, men det är något
              som behöver utvecklas mycket mer. Norge har ett intressant jobb
              som pågår som heter Alternativ till våld.
            </seg>
            <seg n="e2f4187e">
              Det handlar också om att stärka stödet till kvinnojourerna.
            </seg>
          </u>
          <note type="speaker" n="6b7a5f25">
            Anf. 149 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-12" n="4322855e">
            <seg n="c7ecd8f1">
              Fru talman! Det var inte så att det inte hände någonting under
              den förra mandatperioden. Vänsterpartiet satt inte i regeringen,
              men vi hade en hel del inflytande och fick igenom en del saker
              när det gäller jämställdhet. Till exempel inrättades ett nationellt
              kunskapscentrum om mäns våld mot kvinnor under den mandatperioden
              som har insamlat kunskaper och som nu finns till hands för alla
              myndigheter och andra som arbetar med den här frågan och som också
              har klinisk verksamhet. Det var ett väldigt stort och bra beslut.
            </seg>
            <seg n="b6078814">
              Kvinnojourerna fick också kraftigt förhöjt stöd, ofta ute i kommunerna
              mött av kraftfullt motstånd från företrädare för borgerliga partier
              som fick tuppjuck ursäkta mitt språk, fru talman som fick panik
              när en dokumentärfilm visades i tv där det sades att man på kvinnojourerna
              var livsfarliga manshatare. Då fick man panik i en del kommuner
              och ville inte ge några mer pengar från de borgerligas sida för
              att man tyckte att man inte kunde understödja sådan verksamhet.
            </seg>
            <seg n="dfc405bc">
              Jag ser tendenserna nu i den nya regeringen, att man på olika
              sätt försöker fjärma sig från feministisk maktanalys. Man vill
              inte prata om könsmaktsordning och mäns våld mot kvinnor. Man
              pratar mer om våld mot kvinnor och försöker över huvud taget att
              stuffa undan det feministiska perspektivet och analysen bakom.
              Det oroar mig när ni ska börja med det här arbetet.
            </seg>
            <seg n="aab09e90">
              Det är lustigt att ni inte ser att det finns saker som har prövats
              tidigare och som nu är mogna att byggas ut och sättas i gång att
              arbeta med direkt. Vänsterpartiet har avsatt pengar just för att
              kunna bygga ut framgångsrika verksamheter som speciella familjevåldsenheter
              med specialåklagare, socialtjänsten inkopplad och alltihop. Vi
              har satsat pengar på framgångsrika behandlingsmetoder för män.
              Vi satsar pengar på resursjourer för funktionshindrade kvinnor
              och kvinnor med psykiska problem som har svårt att komma intill
              på de andra kvinnojourerna. Vi satsar pengar på kompetenshöjning
              inom rättsväsendet, socialtjänsten, skolan och sjukvården.
            </seg>
            <seg n="cfbef74d">
              Vi vet ju att de här åtgärderna behövs. Vad är det ni behöver
              fundera på så länge?
            </seg>
          </u>
          <note type="speaker" n="c80f33ff">
            Anf. 150 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-11" n="b4844bd4">
            <seg n="e89491a9">
              Fru talman! Jag kan lova Josefin Brink att vi inte ska fundera
              länge. Vi kommer att komma med skarpa förslag. Det är spännande
              och intressant att du tar upp en mängd olika förslag, men det
              har inte funnits någon struktur och någon konkret linje som har
              genomsyrat alla verksamheter att dra åt samma håll. Det är det
              som en handlingsplan ska medverka till.
            </seg>
            <seg n="01f5311e">
              Det ni inrättade var ett antal miljoner, som vi också självklart
              var med och stödde, men som blev projektpengar. Kvinnojourerna
              som går på knäna och behöver verksamhetspengar för att få det
              hela att gå runt får ansöka om projekt. Ursäkta mig, jag tycker
              att det blev en cynisk behandling av kvinnojourerna. För de behöver
              ha ett utökat ekonomiskt stöd. Jag vet att det var några kommuner,
              men det var inte över hela linjen som du försöker göra gällande.
            </seg>
            <seg n="5c6726c9">
              Det här är den ena delen. En annan del som aldrig har nämnts
              över huvud taget när jag har lyssnat på Vänsterpartiet och pratat
              om jämställdhet handlar om kvinnors företagande. Någonstans i
              det här handlar det om kvinnors ekonomiska makt. Det finns en
              vit fläck där man inte berör det över huvud taget. Om man tittar
              på det arbete som skedde under den borgerliga regeringen 19911994
              så satte man in åtgärder för att se till att det fanns tillgång
              till riskkapital och stöd och rådgivning som såg till att stötta
              upp det hela. Det ledde till att vi hade flera kvinnor som startade
              och drev företag en period efter det.
            </seg>
            <seg n="536ade98">
              Det är det som vi nu försöker bygga upp igen, och vi försöker
              knyta till oss de kvinnor som finns runtom i landet för att se
              på vilket sätt vi ska jobba med de här frågorna. Det är ett enormt
              viktigt område. Kopplat till kvinnors företagande finns det en
              syn att kvinnor mår bäst av att ha offentlig sektor som arbetsgivare.
              Där utmanar vi också strukturerna och säger att kvinnor inte alltid
              bara vill ha en arbetsgivare.
            </seg>
          </u>
          <note type="speaker" n="e56d3fa3">
            Anf. 151 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-3" n="8fbaefc7">
            <seg n="c02edfab">
              Fru talman! Det finns ett ordspråk som säger att tomma tunnor
              skramlar mest, och det är väl det intrycket jag får när jag lyssnar
              på Annika Qarlsson när hon försöker tala om vad man ska göra på
              jämställdhetsområdet. Det är mest floskler om vad som ska komma,
              det ska bli några handlingsplaner och så vidare. Det är precis
              det som jag tycker är fel i den borgerliga politiken här. Det
              går inte att köra något slags politik där det man förlorar på
              gungorna tas igen på karusellerna. Det hjälper inte med en handlingsplan
              för mäns våld mot kvinnor. Vad hjälper det den kvinna som jobbar
              halvtid och inte får a-kassa enligt de nya reglerna? De flesta
              kvinnor är dessbättre inte misshandlade.
            </seg>
            <seg n="240f9856">
              Det finns ett individansvar i politiken. Det går inte att skyffla
              undan de problem som uppstår med a-kassesystemet som vi debatterade
              tidigare här och som är ett hårt slag just mot kvinnorna med att
              säga att man gör en handlingsplan i den linje som Annika Qarlsson
              driver. Så fungerar inte politiken i praktiken. Det svaret kan
              Annika Qarlsson inte själv ge om hon träffar på en kvinna som
              blir utan a-kassa efter jul någon gång, eller när det nu inträffar.
              Då hjälper ju inte det svaret. Då måste man ta individansvaret.
              Hur hjälper man den personen?
            </seg>
            <seg n="186be7b8">
              När det gäller riktade stöd slår borgerligheten sig för bröstet
              och säger att det är så brett med nystartsjobben. Det är väl inget
              fel på nystartsjobbsinsatsen i sig. Vi har lämnat ett förslag
              som vi tycker är bättre av det skäl att vi vet att om man ska
              komma åt och få ut dem som är svårast arbetslösa räcker det inte
              med en subventionsgrad på den nivå som regeringen har föreslagit.
              Då går det åt större resurser för att hjälpa. Risken med bredden
              är att det subventionerar jobb som inte skulle behöva vara subventionerade.
              Vi vet hur arbetsmarknaden fungerar. Om det finns ett stöd använder
              man sig av det. Hur många av de nystartsjobb som blir subventionerade
              skulle ha kommit till även om man inte hade haft det? Den frågan
              återstår också att analysera. Det tycker jag är en brist i det
              breddade förslaget. Åtgärderna måste vara riktade till dem som
              har störst behov.
            </seg>
          </u>
          <note type="speaker" n="53132b85">
            Anf. 152 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-12" n="b4844bd4">
            <seg n="0baeed0b">
              Fru talman! Det är självklart att jag inte kommer att svara den
              kvinna som jobbar halvtid och undrar om a-kassan att vi inrättar
              en handlingsplan för att motarbeta mäns våld mot kvinnor. Jämställdhet
              är dock också en del som ingår i vårt utgiftsområde, och därför
              hade vi den diskussionen.
            </seg>
            <seg n="7c82af92">
              Det är klart att det finns ett individansvar i vår politik. Det
              var det vi förut debatterade i sex timmar. Trots att det nu har
              gått någon timme sedan jag var uppe och debatterade det förslaget
              har jag inte landat i någon annan uppfattning än den jag hade
              då. Detta handlar inte om a-kassan i sig utan om en ojämställd
              arbetsmarknad som behöver en hel del åtgärder.
            </seg>
            <seg n="c9f5cf48">
              En stor del av detta handlar om sådant som har dolts bakom a-kassan.
              Det är klart att vi måste rikta in åtgärder. Jag tror också att
              du och jag har ett ansvar internt i våra partier. I många fall
              är det kommuner och landsting som är ansvariga arbetsgivare och
              emellanåt inte erbjuder de bästa arbetsvillkoren, varken när det
              gäller tjänstgöringsgrad eller när det gäller arbetsmiljöfrågor.
              Det ligger alltså i den delen. Jag har inte ändrat uppfattning
              sedan a-kassedebatten här på förmiddagen.
            </seg>
            <seg n="0bde557f">
              Det är klart att nystartsjobben kan ses som bredd. Skulle det
              bara gälla dem, om vi tog bort allt annat, hade jag kunnat förstå
              om du stått här och varit bekymrad. Fortfarande har vi dock i
              nästa års budget 90 000 arbetsmarknadsåtgärder. Ams har fortfarande
              ett uppdrag att nå dem som står allra längst ifrån arbetsmarknaden,
              som kanske behöver coachning eller hjälp på vägen för att komma
              dithän att ett nystartsjobb kan vara en del. Vi gör dessutom en
              satsning på lönebidrag, något som kan vara en del för dem som
              står väldigt långt ifrån arbetsmarknaden och kanske inte klarar
              av att ta sig tillbaka.
            </seg>
          </u>
          <note type="speaker" n="245fe52f">
            Anf. 153 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-4" n="8fbaefc7">
            <seg n="9dcc6f72">
              Fru talman! Detta med hela jämställdheten är också intressant.
              Ni har ju avvisat förslag om att införa rätt till heltid och så
              vidare. Det kan man alltid diskutera.
            </seg>
            <seg n="72a0f18f">
              Om detta ligger Annika Qarlsson så varmt om hjärtat som hon säger
              kan man ju fundera. Nu senast har vi sett en stor expansion ske
              uppe i Haparanda. Jag såg där att man på Ikea bara anställer kvinnor
              på deltid. På Onoff och sådana ställen anställer man grabbar på
              heltid. Det är det som sker i Sverige just nu. Vad tänker Annika
              Qarlsson göra åt det? Vad tänker regeringen göra åt det? Ska detta
              fortgå? Ska arbetsgivarna få fortsätta på det sättet? Det var
              ju precis det vi var missnöjda med.
            </seg>
            <seg n="cfcd6a28">
              Detta förhållande finns överallt. I vartenda köpcentrum runt
              varenda stad kan du gå in i dambutiken, om man får säga så, och
              där jobbar kvinnorna deltid. I butikerna med hårda varor jobbar
              grabbarna heltid. Så ser det ut.
            </seg>
            <seg n="34d33e57">
              Detta ska inte Annika Qarlsson tro löser sig av sig självt på
              något sätt. Arbetsgivarna har all möjlighet i världen att se till
              att kvinnorna får heltid, men de gör inte det. Jag hörde till
              och med en arbetsgivare i Västerås jag ska inte säga vilket företag
              det gällde för flera år sedan säga: Vi vill att kvinnorna ska
              vara fräscha den tid de jobbar, och därför kan de inte jobba heltid.
            </seg>
            <seg n="1b072548">
              Så ser arbetsmarknaden ut. Här finns något att bita i, Annika
              Qarlsson, du som har ett sådant jämställdhetspatos. Det har jag
              upplevt tidigare här i kammaren, inte minst när du ställt interpellationer.
            </seg>
            <seg n="27b8a1df">
              När det gäller myndigheter såg jag att regeringen just nu inrättar
              ett havsmiljöinstitut samtidigt som man lägger ned ALI. Någon
              vitsig person mejlade mig och sade: bättre med friska fiskar än
              med friska arbetare. Det är så regeringen gör.
            </seg>
            <seg n="3677a3a8">
              Visst bildas det myndigheter nu också, och visst är det oerhört
              viktigt att peka på och diskutera myndighetsstrukturen. Men vad
              ni gör är att ni lägger ned dem blint utan att bry er om vilka
              uppgifter de har. Ni skickar inte med några pengar Integrationsverket
              likadant, ALI likadant och så hoppas ni att forskningen ändå ska
              vara kvar. Din kollega Elmsäter-Svärd står och säger: Jo, det
              blir forskning i framtiden. Samtidigt säger universiteten: Vi
              kan inte ta hand om detta utan pengar.
            </seg>
          </u>
          <note type="speaker" n="33a4e92a">
            Anf. 154 ANNIKA QARLSSON (c) replik:
          </note>
          <u who="annika_qarlsson_be4975" xml:id="i-ad1710d98436be12-13" n="b4844bd4">
            <seg n="bf42ec7c">
              Fru talman! Det är intressant att Sven-Erik Österberg tar affärer
              som utgångspunkt. Jag är nu tjänstledig från mitt jobb på Ica
              i Sollebrunn. Där har vi haft en arbetsledning som målmedvetet
              jobbat för en hyfsat jämn könsfördelning. Det är rätt ovanligt
              inom handeln. Precis som du säger brukar butiker ha antingen flest
              män eller flest kvinnor. Hos oss har jag aldrig upplevt detta.
              Jag inser att jag är lyckligt lottad. Jag har aldrig fått till
              svar: Nej, du kan inte få mer timmar för då ser du inte fräsch
              ut. Tvärtom har man hela tiden varit mån om att se oss arbetstagare
              som en viktig resurs för att butiken ska ha nöjda kunder.
            </seg>
            <seg n="9224fb18">
              När man drar upp dessa exempel hamnar det lätt i antingen svart
              eller vitt. Jag tror att det finns enormt många goda arbetsgivare
              som är måna om att se till att ha arbetstagare som trivs, utvecklas
              och tillför någonting. Självklart finns det också arbetsgivare
              som inte gör detta.
            </seg>
            <seg n="99a08c24">
              Som jag ser det riskerade förslaget om heltid att bli ett förslag
              om nolltid. Det hade blivit fel i den frågan. Jag har inget bra
              svar här i dag, men jag tror att detta är en fråga som kommer
              att bli tydligare och som är viktig att fortsätta diskutera. Jag
              tycker inte att det lagförslaget var ett bra lagförslag. Däremot
              tycker jag att detta är någonting som kanske kan komma in i diskrimineringslagstiftningen.
            </seg>
          </u>
          <note type="speaker" n="72a9ca87">
            Anf. 155 EVA FLYBORG (fp):
          </note>
          <u who="eva_flyborg_5bee75" xml:id="i-e186b09010027fe9-0" n="2350a957">
            <seg n="fa877e39">
              Fru talman! Det finns en orsak till allt. Det finns flera orsaker
              till att svenska folket valde bort den gamla socialdemokratiska
              minoritetsregeringen skolans försämring, energibrist och skyhöga
              elpriser för våra företag, stora brister i vård och omsorg, höga
              pålagor och krångliga regelverk för våra företag och så vidare.
            </seg>
            <seg n="bd8c956e">
              Den enskilt viktigaste orsaken var dock förmodligen vänsterkartellens
              oförmåga att skapa jobb eller förutsättningar för jobb. Den gamla
              s-regeringen har i Sverige, i en mycket stark och väldigt långvarig
              högkonjunktur, inte förmått att skapa flera jobb. Det har resulterat
              i ett utanförskap som är enormt. Över en miljon människor står
              i dag utanför arbetsmarknaden i olika former. Det är oacceptabelt,
              och det är därför hela politiken måste reformeras, så också arbetsmarknadspolitiken.
            </seg>
            <seg n="78500f22">
              Kärnan i vår arbetsmarknadspolitik är att flera ska slussas in
              på arbetsmarknaden, att flera ska arbeta och att färre ska lämna
              arbetsmarknaden i förtid i förtidspensioneringar och så vidare.
              Det innebär att det måste löna sig att arbeta. Det måste vara
              mindre kostsamt att anställa, mindre krångel för företagen och
              mer lönsamt att driva företag och skapa arbeten åt andra. De välståndsbildande
              krafterna, fru talman, måste och skall återupprättas.
            </seg>
            <seg n="63a96f32">
              Vi reformerar nu myndighetsstrukturen på området, som vi tidigare
              har talat om här. Arbetsmarknadsverket reformeras. Ams och länsarbetsnämnderna
              avvecklas som egna myndigheter, märk väl; uppgifterna finns ju
              kvar. Arbetsförmedlingens verksamhet inriktas på att matcha arbetslösa
              med de jobb som nu stadigt växer fram, inte att gömma undan människor
              i statistik och låsa in dem i arbetsmarknadspolitiska åtgärder.
              Det är nu som de arbetslösa ska ha jobb!
            </seg>
            <seg n="5427e95b">
              Detta är kärnan i det misslyckande som Socialdemokraterna lämnar
              efter sig. Den gamla s-regeringen har inte lyckats styra Ams och
              arbetsförmedlingen som man borde ha gjort.
            </seg>
            <seg n="b8988f82">
              Just arbetsförmedlingen har ganska nyligen varit föremål för
              olika granskningar. I juni kom till exempel Riksrevisionen med
              sin rapport Arbetsförmedlingen och de kommunala ungdomsprogrammen
              . Granskningen visade att det finns flera brister i arbetsförmedlingens
              verksamhet. Bland annat stöder man inte ungdomarnas arbetssökande
              under tiden som de är i programmen, vilket riskerar att påverka
              ungdomarnas möjlighet att snabbt komma ut i arbete eller en reguljär
              utbildning. Andra brister som framkom var att ungdomarna inte
              behandlas på ett likvärdigt sätt eller att man får vänta alldeles
              för länge på hjälp.
            </seg>
            <seg n="9289db95">
              I augusti i år publicerade Riksrevisionen rapporten Den offentliga
              arbetsförmedlingen . Riksrevisionens granskning avsåg effektiviteten,
              produktiviteten och rollen i matchningsprocessen. En av Riksrevisionens
              slutsatser var att arbetsförmedlingens sätt att fungera har mycket
              stora brister och att det finns en stor potential underdrift för
              en ökad effektivitet. Enligt Riksrevisionens bedömning finns det
              inte heller någonting som tyder på att matchningsprocessen har
              förbättrats under de senaste decennierna , fru talman. Samtidigt
              konstaterade man att arbetsförmedlingens betydelse i matchningsprocessen
              har minskat sedan början av 1990-talet. Av rapporten framgår också
              att huvudparten av matchningarna på arbetsmarknaden sker utan
              inblandning av arbetsförmedlingarna och att förmedlingen främst
              prioriterar arbete med arbetsmarknadspolitiska program och friår.
            </seg>
            <seg n="ca45ab0d">
              Riksrevisionens samlade bedömning är att bristerna är så omfattande
              att regeringen måste genomföra en övergripande översyn av hela
              arbetsförmedlingen. Även den här rapporten har Riksrevisionens
              styrelse översänt till riksdagen.
            </seg>
            <seg n="2cfb4462">
              Fru talman! Det här är en förödande kritik av den gamla regeringens
              politik och sättet att sköta den här oerhört viktiga verksamheten.
            </seg>
            <seg n="b3f603be">
              Vi måste helt enkelt förbättra träffsäkerheten i arbetsförmedlingens
              verksamhet. Vi vill att det ska finnas en individuell handlingsplan
              för alla arbetslösa inom en månad, och vi vill också se arbetsförmedlingen
              göra det man vill och kan, nämligen att matcha och coacha sin
              arbetssökande. Vi måste också komplettera arbetsförmedlingen med
              andra arenor och aktörer. Det kan vara, som vi har sett tidigare
              i dag, branschvisa eller privata bemanningsföretag, eller, som
              Ulf Holm klokt sade tidigare, varför inte fackföreningarna. Regeringen
              kommer att återkomma till detta inom kort. Det är ett löfte.
            </seg>
            <seg n="933afb69">
              Regeringen introducerar, som ni har hört tidigare, nystartsjobb.
              Några har väl förfasat sig över att de inte redan är i gång. Den
              retoriska frågan har varit: Varför kommer de inte samtidigt som
              nedskärningarna i a-kassan och så vidare? Men det gör de. De kommer
              den 1 januari. De kan inte komma snabbare än så. Den här regeringen
              har varit verksam i åtta nio veckor, och det är nästan rörande,
              fru talman, att se vilken otrolig tilltro man har till den borgerliga
              regeringens effektivitet att allt ska lösas på åtta veckor som
              den gamla regeringen inte lyckades med under tolv år! Fru talman!
              Jag är rörd!
            </seg>
            <seg n="304d9291">
              Som jag sade kommer regeringen att introducera nystartsjobb.
              De ger en ny chans för dem som under lång tid har varit långt
              från arbetsmarknaden. Nystartsjobben är konstruerade som en rättighet
              för de arbetssökande som uppfyller villkoren. En arbetssökande
              är berättigad till nystartsjobb oberoende av hur arbetet har förmedlats.
              Lagen om anställningsskydd kommer att gälla, som ni har hört tidigare,
              för dem som faktiskt anställs i nystartsjobb.
            </seg>
            <seg n="c2ac1594">
              För plusjobben gällde inte lagen om anställningsskydd. Plusjobben
              hade också en begränsad tid, och plusjobben fanns i ett begränsat
              antal. Inget av detta finns med i regeringens nystartsjobb.
            </seg>
            <seg n="39b5df71">
              Fru talman! Vi har redan talat om nystartsjobb för långtidsarbetslösa.
              Där kan man få en subvention för lika lång tid som man har varit
              frånvarande från arbetslivet dock i högst fem år.
            </seg>
            <seg n="48b1aac2">
              Dessutom finns nystartsjobb för äldre. Om personen är äldre än
              55 år kan subventionen ges under dubbelt så lång tid som han eller
              hon har varit frånvarande från arbetslivet högst tio år.
            </seg>
            <seg n="bc0e6f1f">
              När det gäller nystartsjobb för ungdomar räcker det för dem mellan
              20 och 24 år att ha varit arbetslös eller ha deltagit i arbetsmarknadspolitiska
              program i minst sex månader för att delta i detta. Det är mycket
              generösa och bra regler.
            </seg>
            <seg n="d73b4510">
              Dessutom ska vi göra en särskild satsning mot ungdomsarbetslösheten
              genom att arbetsgivaravgiften för unga halveras. Det kommer att
              införas en jobbgaranti för ungdomar under 25 år under 2007. Jag
              tar med detta eftersom det tidigare i debatten har talats om att
              vi inte har konkreta förslag och att det inte kommer något. Men
              det hör ni att det gör.
            </seg>
            <seg n="6977df0f">
              Detta kommer att hjälpa många, och vi kommer att lägga fram flera
              förslag. Nystartsjobben ska också omfatta asylsökande jag vill
              minnas att Ulf Holm talade om det tidigare, men det var ett antal
              timmar sedan som har fått uppehållstillstånd, kvotflyktingar och
              dessa gruppers anhöriga. Detta kommer att hjälpa en del, men vi
              avser att återkomma med ytterligare åtgärder, till exempel lärlingsintroduktion
              och arbetsplatsintroduktion som förhoppningsvis kommer att permanentas.
            </seg>
            <seg n="47ef2c8c">
              Fru talman! Vi har talat om andra saker som finns som hjälp för
              arbetslösa som behöver komma in på arbetsmarknaden. Vad gör vi
              då? Vi har till exempel kvar lönebidrag. Ett av syftena med bidragen
              är att de ska underlätta för personer med funktionshinder som
              medför nedsatt arbetsförmåga. Många människor som har svårt att
              få en reguljär anställning på grund av sitt funktionshinder får
              chansen att delta i arbetslivet med hjälp av lönebidrag. Det är
              mycket bra. Den högsta bidragsgrundande lönen för lönebidrag och
              skyddat arbete hos offentliga arbetsgivare kommer att höjas den
              1 januari 2007 från 15 200 kr till 16 700 kr. Detta är mycket
              bra. Regeringen kommer också att pröva förutsättningarna att vidga
              lönebidragen så att arbetssökande funktionshindrade personer som
              startar och driver eget företag också ska kunna bli berättigade
              till lönebidrag. Det är också mycket bra nyheter.
            </seg>
            <seg n="dace1684">
              Fru talman! Utanförskapets karta som Folkpartiet tog fram för
              ett antal år sedan visar på en skrämmande verklighet där utanförskapet
              och klyftorna växer i samhället. Vi hörde tidigare Mauricio Rojas
              tala om det. Någon beskrev det som cancer i den svenska kroppen.
              Det är ett allvarligt sätt att formulera sig på, men jag förstår
              vad man syftar på.
            </seg>
            <seg n="fcab1ce9">
              År 1990 kunde bara tre bostadsområden klassas som utanförskapsområden.
              År 2002 var det 130 områden som kunde definieras på det viset.
              Det som 1990 var ett undantag hade tolv år senare omvandlats till
              en verklighet som präglade ett stort antal svenska städer och
              regioner. Bakom utanförskapets explosiva utbredning låg ett fullkomligt
              sysselsättningssammanbrott i Sverige. År 1990 fanns det bara nio
              områden där sysselsättningen låg under 50 %. År 2002 fanns det
              91 områden som hade en sysselsättningsgrad under 50 %. Fram till
              2004 hade det blivit 104 områden. Detta är en explosiv ökning
              och en tickande bomb som den nya regeringen måste ta itu med.
            </seg>
            <seg n="8035543a">
              Kartläggningen visade tydligt att ett nytt socialt landskap tyvärr
              har vuxit fram i Sverige under de senaste decennierna. Det är
              präglat av utestängningen från arbetsmarknaden, bostadssegregation,
              bidragsberoende, fattigdom, skolmisslyckande, maktlöshet och sårbarhet.
              Det handlar om människor i bostadsområden vars liv till en stor
              del präglas av villkor som på ett markant sätt skiljer sig från
              oss i samhället i övrigt. Det var med andra ord en mycket tragisk
              utveckling som redovisades i den första rapporten från 2004, inte
              minst mot bakgrund av att beskrivningen handlar om ett rikt land
              som upplevt en rekordlång högkonjunktur. Allt under överinseende
              av en liknöjd gammal socialdemokratisk regering.
            </seg>
            <seg n="1c640a10">
              Integrationsverket har sedan det inrättades 1998 haft en nyckelroll
              inom integrationspolitiken. Invandrare som flyttat till Sverige
              efter de tidiga barndomsåren, liksom invandrare med utomeuropeisk
              bakgrund, löper särskilt hög risk att drabbas av ett bestående
              utanförskap. Detta tyder på att integrationspolitiken är fortsatt
              mycket viktig men behöver ges en helt ny inriktning.
            </seg>
            <seg n="49eb27a4">
              I Riksrevisionens styrelses framställning till riksdagen framförs
              att de statliga insatserna vid den kommunala introduktionen varit
              mycket bristfälliga. Riksrevisionen konstaterar brister i den
              tidigare regeringens styrning av insatser för introduktionen.
              Den påtalar bland annat att varken ansvarsfördelningen eller villkoren
              för samverkan mellan myndigheterna Integrationsverket, Migrationsverket
              och Arbetsmarknadsverket har tydliggjorts av den gamla regeringen.
              Granskningen visar också att Integrationsverket inte prövar om
              berörda kommuner har introduktionsplaner och därigenom inte heller
              kommunens rätt till ersättning.
            </seg>
            <seg n="ca2e31ec">
              Fru talman! Det innebär också att Integrationsverket har handlat
              i strid med förordningen om statlig ersättning för flyktingmottagande
              med mera.
            </seg>
            <seg n="58c3e2a4">
              Vi ser mycket allvarligt på bristerna och det som Riksrevisionen
              har upptäckt, och vi välkomnar därför regeringens aviserade förslag
              till ny organisation av hela integrationspolitiken. Under hösten
              initieras en analys för att avgöra vilka av de uppgifter som Integrationsverket
              har i dag som bör föras över till andra organ och vilka som faktiskt
              kan avvecklas helt.
            </seg>
            <seg n="9db392e1">
              (TREDJE VICE TALMANNEN: Jag vill erinra om att den anmälda talartiden
              har överskridits med 50 %.)
            </seg>
            <seg n="ad26de71">
              Fru talman! Jag är strax färdig.
            </seg>
            <seg n="f0eba322">
              En särskild utredare har utsetts för detta ändamål. Jag noterar
              med stor tillfredsställelse att regeringen nu höjer schablonersättningen
              Ulf Holm för mottagande av nyanlända flyktingar och skyddsbehövande
              i övrigt. Höjningen uppgår till 6 % utöver den årliga uppräkningen.
            </seg>
            <seg n="00a0479f">
              Fru talman! Sverige framställs ofta som ett jämställt land, men
              fortfarande återstår mycket att göra. Regeringen gör därför en
              historiskt stor satsning på jämställdhet genom att tiofaldiga
              resurserna till jämställdhetspolitiken. Politikområdet är sektorsövergripande
              och beroende av insatser inom andra politikområden. Därför föreslås
              också en rad jämställdhetsåtgärder på andra områden, till exempel
              sänkt skatt på hushållsnära tjänster, jämställdhetsbonus och olika
              åtgärder som ger kvinnor större förutsättningar till ekonomisk
              självständighet samt insatser, som vi har hört tidigare, för att
              minska såväl mäns våld mot kvinnor som så kallat hedersrelaterat
              våld. Regeringen kommer också att göra en samlad översyn av utredningarna
              på området och initiera reformer av betydelse för jämställdheten.
              Jag vet att Nyamko Sabuni kommer att återkomma till detta i sitt
              anförande om en pytteliten stund.
            </seg>
            <seg n="08607fdd">
              Min personliga mening är att vi måste gå från ord till handling
              på detta område. Det pågår just nu ett antal intressanta diskussioner
              som kommer att resultera i konkreta förslag.
            </seg>
            <seg n="5b948c84">
              Fru talman! Politiken är en helhet där de olika delarna måste
              samverka för att resultatet ska bli bra. Politik är att vilja,
              att kunna prioritera och att göra rätt sak i rätt tid. Socialdemokraternas,
              Vänsterpartiets och Miljöpartiets lösning är att ropa efter mer
              av den gamla, misslyckade politik som har fört oss till den situation
              vi har i dag, med massarbetslöshet. Men väljarna var klokare än
              så. De insåg att vi behövde en förändring och valde en regering
              med förmåga att blicka framåt i stället för bakåt.
            </seg>
            <seg n="fd19466b">
              Nu ska vi genomföra allt det vi lovade att göra. Vi vet att oppositionen
              gör sitt bästa för att smutskasta eller förlöjliga denna politik.
              Det spelar mindre roll. Vi har tillsammans med det svenska folket
              bestämt oss. Lagt kort ligger.
            </seg>
          </u>
          <note n="d78dd68b">
            Herr talman! Jag yrkar bifall till utskottets förslag och avslag
            på samtliga motioner.
          </note>
          <note n="072a2eeb">
            I detta anförande instämde Hans Backman och Mauricio Rojas (båda
            fp).
          </note>
          <note type="speaker" n="e6ea1554">
            Anf. 156 ULF HOLM (mp) replik:
          </note>
          <u who="ulf_holm_74ae2f" xml:id="i-de4f73de20e3d94c-3" n="2a0fd5ca" next="i-c5bcd23539c5059a-3">
            <seg n="be85f9f0">
              Herr talman! Skapa arbeten vill vi givetvis alla, eller åtminstone
              skapa förutsättningar för det. Men jag undrar var Eva Flyborg
              har varit de senaste åren. Vi har ju haft en lång diskussion om
              jobless growth , det vill säga att det finns en tillväxt som inte
              skapar arbetstillfällen. Har du missat hela den diskussionen?
            </seg>
            <seg n="f518f213">
              Vi har också varit lite förundrade när vi har sett tillväxten
              ta fart i Sverige, och det har tagit så lång tid för de nya arbetstillfällena
              att komma. De kommer förstås nu, och det är lite trist att de
              kommer till er och inte när vi i s, v och mp var i majoritet.
            </seg>
          </u>
          <note n="3c606abc">
            (EVA FLYBORG (fp): Det är ingen tillfällighet.)
          </note>
          <u who="ulf_holm_74ae2f" xml:id="i-c5bcd23539c5059a-3" n="2a0fd5ca" prev="i-de4f73de20e3d94c-3">
            <seg n="4c563ae6">
              Det är en ren tillfällighet. Era förslag har ju inte klubbats
              än, och de ska tidigast börja gälla den 1 januari. Det kan inte
              ha med saken att göra.
            </seg>
            <seg n="f851b7e5">
              Eva Flyborg nämnde att det ska bli enklare för småföretag. Varför
              tar man då bort den 5-procentiga nedsättningen för småföretagen?
              Den är ju ett sätt att gynna småföretagen och få dem att våga
              anställa.
            </seg>
            <seg n="3b4b6aad">
              Vidare sade hon att ni ska titta på länder med låg arbetslöshet
              och lära av dem. Då kan man titta på Danmark, som har låg arbetslöshet.
              Där har man en stor rörlighet på arbetsmarknaden. Men en sak som
              ni tycks ha missat totalt är att man också har väldigt hög omställningsförsäkring.
              Man har en högre a-kassa än vi har i Sverige i dag, innan era
              förändringar har trätt i kraft. Hur kan det vara möjligt? Hur
              kan Danmark lyckas med höga ersättningsnivåer när ni säger att
              det absolut inte kommer att fungera i Sverige och att nivåerna
              måste sänkas radikalt? Är skillnaden mellan Danmark och Sverige
              så stor? Det är fullständigt obegripligt.
            </seg>
            <seg n="950b9ac1">
              Det låter så enkelt när ni säger att det ska vara lätt att matcha.
              Ja, när det finns mycket jobb är det lätt med matchningen, men
              vad händer vid lågkonjunkturer då det inte finns några jobb att
              matcha de arbetslösa med?
            </seg>
          </u>
          <note type="speaker" n="5fd79b7e">
            Anf. 157 EVA FLYBORG (fp) replik:
          </note>
          <u who="eva_flyborg_5bee75" xml:id="i-e186b09010027fe9-1" n="2350a957">
            <seg n="64df8c1d">
              Herr talman! Ulf Holm, trots vad vänsterkartellen ofta framför
              i debatten är företagare också människor. Socialdemokratin och
              vänsterrörelsen har i alla år kunnat gynna storföretag. De liknar
              ganska mycket institutioner jag är själv tjänstledig från ett
              sådant, så det kan jag säga men man har inte vågat eller velat
              gynna de små företagen eller företagarna.
            </seg>
            <seg n="1420941b">
              Människor som driver företag måste ha egna incitament för att
              vilja och våga driva företag. Detta vet Ulf Holm, och Miljöpartiet
              har, tycker jag, resonerat bra om detta genom åren. Det handlar
              om att våga och vilja anställa, att satsa hela sin tid. Man satsar
              kanske sitt hus och sin bil och sätter allt i pant för att förverkliga
              en idé som sedan kan ge jobb åt många människor. Man måste ha
              individen i sikte hela tiden och inte tro att man genom stora
              övergripande program med de stora företagen kan skapa jobb. Det
              är fel.
            </seg>
            <seg n="fb101465">
              Just detta att företagen inte har velat anställa beror självklart
              på flera saker. Vi har till exempel ett Krångel-Sverige med en
              regelhysteri som gör att småföretagarna har tvingats bli byråkrater,
              och vem vill vara det?
            </seg>
            <seg n="e2a5e363">
              Företagare är människor som vill förverkliga en idé och för all
              del tjäna pengar på det också. Det är jättebra. Men de vill inte
              vara byråkrater.
            </seg>
            <seg n="f6099d23">
              70 miljarder per år kostar det våra företag att administrera
              den hysteriska byråkrati som socialdemokrater och vänsterpartister
              har hittat på, ibland i gott samarbete med Miljöpartiet, Ulf Holm.
              140 miljarder kostar detta samhället varje år därför att man drar
              sig för att göra investeringar, till exempel miljöinvesteringar,
              vilket också Ulf Holm vet. Det är för krångligt och det tar för
              lång tid att få tillstånd. Där har du två av anledningarna.
            </seg>
          </u>
          <note type="speaker" n="1ae3d7d9">
            Anf. 158 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-13" n="2a0fd5ca">
            <seg n="7aa1ea66">
              Herr talman! Jag noterar att Eva Flyborg svarade på första frågan.
              Hon svarade inte på hur det kan gynna småföretag att man tar bort
              den nedsättning av arbetsgivaravgiften som har funnits och som
              har upplevts som mycket positiv av småföretagarna. Hon svarade
              heller inte på frågan om Danmark, där man har väldigt låg arbetslöshet
              men väldigt höga ersättningsnivåer. Har Eva Flyborg inte tittat
              på Danmark? Det är inte så långt borta, och det tillhör också
              EU, så det borde väl vara okej att titta på det landet också.
              Jag noterar att du inte har några svar på dessa frågor.
            </seg>
            <seg n="f72b79cd">
              Eva Flyborg talar om att tro på människan. Det låter jättefint.
              Sedan snurrar hon in på någon konstig diskussion som jag inte
              riktigt hängde med i på slutet. Men tron på människan gäller alltså
              inte friåret. Om man som ni hittills har sagt inte vill göra några
              förändringar i turordningsreglerna, är då inte friåret väldigt
              bra för att den som har ett fast arbete ska våga ta steget, göra
              något nytt och bli småföretagare, satsa på vidareutbildning eller
              göra något annat under en begränsad tid? Är det inte ett jättebra
              sätt att få människor att våga ta steget men ändå behålla tryggheten
              med det trygghetssystem vi har med turordningsregler etcetera?
              Det är väl en utmärkt idé, där man tror på människan och ändå
              har tryggheten kvar.
            </seg>
            <seg n="f7d38eb7">
              Folkpartiet brukar prata om utanförskapet. Jag tog upp det tidigare
              när vi diskuterade a-kassan. Det nya för med sig en osäkerhet
              för det stora arbetarkollektivet. Man vågar inte och känner oro:
              Vad händer om jag förlorar jobbet? Och vad händer i en lågkonjunktur
              när det inte finns några nya jobb som kan matcha arbetslösheten?
            </seg>
          </u>
          <note type="speaker" n="1fb517b4">
            Anf. 159 EVA FLYBORG (fp) replik:
          </note>
          <u who="eva_flyborg_5bee75" xml:id="i-e186b09010027fe9-2" n="2350a957">
            <seg n="26b294e9">
              Herr talman! Jag ska försöka svara på allt som Ulf Holm frågar
              om, men det är inte lätt för det är många frågor.
            </seg>
            <seg n="7f372573">
              Arbetsförmedlingen tog Ulf Holm också upp i förra repliken. Det
              handlade om matchningen och om varför man inte hade gjort någon
              sådan. De har ju fått ägna sig åt andra saker, och det var just
              det jag sade i mitt anförande.
            </seg>
            <seg n="28f22925">
              Den rapport som Riksrevisionen lade fram för ett tag sedan visar
              klart och tydligt att de på arbetsförmedlingarna inte har fått
              göra sitt jobb därför att regeringen har sagt åt dem att placera
              folk i arbetsmarknadspolitiska åtgärder, hålla på med friår och
              så vidare. Det är ju detta som är kontentan av hela rapporten.
              De har inte fått lov att göra sitt jobb. Därför är det ingen idé
              att fråga varför de inte har matchat de har ju inte fått lov eller
              tid att göra det. Så enkel är sanningen. Det är bara att läsa
              rapporten. Detta är inget som jag ensam påstår. Det är Riksrevisionen
              som säger detta, och den är faktiskt oberoende.
            </seg>
            <seg n="1577ac7d">
              Jag ser ofta på Danmark. Där ser man hur utsläppen försurar våra
              sjöar och smutsar ned hela Skåne med olika utsläpp på grund av
              att vi stänger av den rena, svenska kärnkraften. Det kan Ulf Holm
              kanske fundera lite grann på.
            </seg>
            <seg n="87f5ab55">
              Jag vill gärna återkomma till detta med jobless growth . Företagarna
              sade bara för någon vecka sedan att nu, för första gången på mycket
              länge, anställer småföretagen. Just nu har man börjat göra det.
              Man ser att det finns en regering med vilja att underlätta. Vi
              ser inte småföretagarna som potentiella kriminella. Vi ser dem
              som en oerhört viktig resurs.
            </seg>
            <seg n="715bf769">
              Småföretagen är vår tids hjältar, sade Mona Sahlin för tio år
              sedan. Det är faktiskt så det är. De måste få förtroendet från
              oss att förverkliga det de vill göra med sina företag och inte
              vara byråkrater. Därför kommer nu jobben.
            </seg>
            <seg n="69ae35d0">
              Visst kommer jobben också på grund av en högkonjunktur. Jag har
              aldrig sagt något annat, tvärtom. Men man måste också tro på framtiden,
              och har man en regering som verkligen tror på företagarna så vågar
              företagarna också satsa.
            </seg>
          </u>
          <note type="speaker" n="d67fd095">
            Anf. 160 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-5" n="8fbaefc7">
            <seg n="6db69a58">
              Herr talman! Eva Flyborg slog sig för bröstet och sade att borgerligheten
              vann valet på grund av jobben. Det är möjligt att det var så,
              men Folkpartiet gjorde inget bra val. Det kan man ju säga. Vad
              det berodde på kan man diskutera. Men ni fick vara med ändå. Det
              är väl sanningen, om man ska analysera det.
            </seg>
            <seg n="dca6b4d3">
              Eva Flyborg talar väldigt mycket om nystartsjobben. Det var nästan
              så att jag somnade när hon räknade upp allt vad de skulle räcka
              till. Det var invandrare som hade svårt att komma ut på arbetsmarknaden.
              Det var de som var långtidsarbetslösa. Dessutom kunde det gälla
              för andra som varit kort tid i Sverige.
            </seg>
            <seg n="87e4bdc7">
              Det handlar om 10 000 jobb. Jag vet inte om Eva Flyborg har noterat
              det. Det handlar här om en volym på 10 000. Samtidigt drar ni
              ned på arbetspolitiska åtgärder från 165 000 till 90 000 platser
              varav 70 000 redan inbokade under hela nästa år. Det finns 20
              000 platser att spela med som arbetsförmedlingarna ska ha. Det
              kanske inte går åt så många arbetsförmedlare då. Det är i linje
              med politiken.
            </seg>
            <seg n="50882628">
              Det är ett ständigt tal om massarbetslösheten. Det förs fram
              vid olika tillfällen. Jag har noterat att regeringen gör allt
              för att gräva startgroparna så djupa som möjligt så att den ska
              kunna peka på var den startade någonstans när man når slutet av
              mandatperioden.
            </seg>
            <seg n="6690965c">
              Det finns redan en oro. Vad säger man om arbetslösheten är 3,9
              % när man går in i valåret 2010? Är det fortfarande massarbetslöshet
              då, eller är det någon annan vokabulär som ska användas av de
              borgerliga munnarna vid det tillfället?
            </seg>
            <seg n="4d6d8934">
              Är det därför ni hela tiden förtalar landet och pekar på rapporter
              och så vidare? Man kan se vad som sägs samstämmigt i välfärdsrapporter
              som FN och OECD har gjort och också i Lissabonprocessen. Där ligger
              Sverige i toppskiktet tillsammans med några andra. Det gäller
              hur vi tar hand om våra medborgare i socialt hänseende och ur
              välfärdssynpunkt, och så vidare.
            </seg>
            <seg n="ee1acddc">
              Det innebär inte att det inte finns brister. Men det får vara
              någon måtta på förtalet av sitt eget land, tycker jag.
            </seg>
          </u>
          <note type="speaker" n="a9e56b1c">
            Anf. 161 EVA FLYBORG (fp) replik:
          </note>
          <u who="eva_flyborg_5bee75" xml:id="i-e186b09010027fe9-3" n="2350a957">
            <seg n="cac765ce">
              Herr talman! Var ska jag börja? Förtala sitt eget land. Jag kommer
              ihåg när jag som en relativt nybliven riksdagsledamot hörde Göran
              Persson stå i den här kammaren och säga: Vi ska brännmärka dem
              som talar illa om Sverige utomlands. Det är lite samma sak i dag.
              Det har tydligen inte hänt så mycket inom socialdemokratin. Dessutom
              är det väl inte att förtala landet om man upprepar vad den självständiga
              myndigheten Riksrevisionen har kommit fram till i en rapport.
            </seg>
            <seg n="436b0f31">
              Herr talman! Detta är kärnan i felet inom socialdemokratin i
              dag. Möjligtvis kan ni få hjälp av en ny partiledare. Men då får
              ni lägga om hela politiken samtidigt. Ni tål inte den minsta kritik
              över huvud taget av det som ni har varit med om att bygga upp.
              Det är synd.
            </seg>
            <seg n="2df51b0b">
              Om ni hade behållit en del av de goda förslagen, om ni hade kunnat
              lyssna på vad verkligheten, oppositionen och alla andra sade runtomkring
              er, kunde det ha blivit ett mycket bättre val än det historiska
              nederlag som ni nu smärtsamt fick genomlida.
            </seg>
            <seg n="57edbfd1">
              Att baktala en myndighet, som är vad Riksrevisionen är, är grymt.
              Det är i själva verket vad Sven-Erik Österberg gör.
            </seg>
            <seg n="bfaac150">
              När vi har regerat de första fyra åren ska vi säga till väljarna:
              Titta på vad vi har gjort. Titta på hur arbetslösheten sjunker.
              Titta på alla de goda förslag som vi nu har genomfört. Sedan är
              det upp till väljarna, Sven-Erik Österberg, och inte dig eller
              mig.
            </seg>
            <seg n="e636a8ed">
              Vi återkommer till Amsåtgärderna, eftersom Socialdemokraterna
              älskar statistik i alla dess former. De 90 000 platserna är samma
              nivå som det var år 2003. Vad är det för fel på det i dag? Vi
              är i en högkonjunktur då dessutom jobben kommer. Företagarna anställer
              dessutom nu under den borgerliga regeringen, till skillnad mot
              när ni satt i regeringen.
            </seg>
          </u>
          <note type="speaker" n="03de8183">
            Anf. 162 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-6" n="8fbaefc7">
            <seg n="40c39478">
              Herr talman! Först och främst, Eva Flyborg, har jag inte baktalat
              någon myndighet. Jag sade att det finns en rad olika rapporter
              från FN och OECD. Det är välfärdsrapporter som pekar på att Sverige
              ligger i topp tillsammans med de andra länderna. Jag har inte
              nämnt Riksrevisionen. Det är Eva Flyborg själv som fört in den
              i resonemanget.
            </seg>
            <seg n="d424d90f">
              Vi kan väl säga att det är ganska trista rapporter. De ser ungefär
              likadana ut, oavsett vad som ska avhandlas. De gånger som Riksrevisionen
              själv har blivit granskad har det inte varit hedrande för myndigheten.
              Varje rapport kostar tre fyra miljoner kronor att ta fram. Det
              är sanningen när man har tittat på Riksrevisionen själv.
            </seg>
            <seg n="e093afc1">
              Om de negativa rapporterna fortsätter under den nuvarande mandatperioden,
              kommer ni då att lägga ned Riksrevisionen som ni har gjort med
              ALI när budskapet är fel? Just nu passar budskapet från Riksrevisionen.
            </seg>
            <seg n="124e36d0">
              Det var en lång hallelujaföreställning som Eva Flyborg hade här
              i sitt anförande över Riksrevisionen. Det finns olika ingångar
              i detta, och jag vill också peka på det.
            </seg>
            <seg n="9d9143a6">
              Jag ser strategin. Man vill försöka att svartmåla läget när man
              tog över regeringsmakten i Sverige för att ha ett bra utgångsläge
              när man ska analysera i slutet av mandatperioden. Det är vad strategin
              går ut på.
            </seg>
            <seg n="9b10a073">
              Det kommer nu jobb, och arbetslösheten är nere på 3,9 %. Det
              finns inte ett enda beslut i denna riksdag som har manat fram
              denna jobbutveckling. Det är ett resultat av den förda ekonomiska
              politiken under den föregående mandatperioden.
            </seg>
            <seg n="190fba73">
              Vi kommer nu in i ett läge där er politik ska ge effekt. Vi är
              ivriga, Flyborg, eftersom ni har varit så fruktansvärt ivriga
              under den tidigare mandatperioden att tala om hur det skulle gå
              till.
            </seg>
            <seg n="010d5bf7">
              Nu sitter ni vid spakarna! Styr nu och visa hur det ska gå till,
              och så ska vi analysera resultatet. Det är vad som kommer att
              hända under de kommande åren i den här mandatperioden. Då ska
              vi se hur politiken lyckas.
            </seg>
            <seg n="9c2c828b">
              Men ni har startat med att försämra för dem som redan har det
              svårast i samhället. Ni drar ned på a-kassan, ökar avgifterna
              och pungslår dem på medel. Det är vad ni har gjort.
            </seg>
            <seg n="0ae87265">
              När ni talar om att ni ska införa jobbavdrag och säger att det
              gynnar dem som har det sämst ställt är det faktiskt en ren lögn,
              skulle jag vilja påstå.
            </seg>
          </u>
          <note type="speaker" n="b1c780a6">
            Anf. 163 EVA FLYBORG (fp) replik:
          </note>
          <u who="eva_flyborg_5bee75" xml:id="i-e186b09010027fe9-4" n="2350a957">
            <seg n="9550d66b">
              Herr talman! Sven-Erik Österberg har fel i det mesta han säger,
              och det är lite trist. Jag väntade mig mer av Sven-Erik Österberg,
              som också själv har suttit i den regering som har skapat den här
              situationen.
            </seg>
            <seg n="55377a02">
              Det blev inga jobb. Det var vad vi konstaterade. Det handlade
              om jobless growth, om Sven-Erik Österberg hörde tidigare replikskifte.
              Jobben kommer nu.
            </seg>
            <seg n="7998f432">
              Företagarna känner att de har en regering som litar på dem. Den
              lägger nu fram förslag och de vet att den kommer att lägga fram
              ännu flera förslag som kommer att gynna hela situationen att vara
              småföretagare och att driva och äga företag. Det är bra. Jobben
              är här.
            </seg>
            <seg n="69907692">
              Påhoppet på Riksrevisionen är ganska trist. Sven-Erik Österberg
              har varit med så pass länge att han vet att det som står i tidningen
              inte nödvändigtvis måste vara helt sant. I stort sett allting
              i den artikeln var fel. Ingen annan inom medierna tog upp det,
              och ingen annan följde efter, eftersom det var påhittat från början
              till slut.
            </seg>
            <seg n="525a5f31">
              Herr talman! Jag undrar vem som sprider sådant om Riksrevisionen?
              Det är väl den frågan man i så fall måste ställa sig. Det är i
              varje fall inte Riksrevisionens vänner, som tycker att vi måste
              en självständig revision av staten och inte en som lyder under
              staten själv. Den ska lyda under riksdagen, som vi har det nu.
            </seg>
            <seg n="1e63798d">
              Herr talman! Socialdemokraterna blev beskyddare av själva systemet
              och strukturer. Men ni glömde och ni gömde människorna i statistiken
              över arbetslösheten. Det är en hård, grym och fullständigt känslokall
              politik. Den har svenska folket brutit med. Nu blir det nya tider.
            </seg>
            <seg n="342b350e">
              Herr talman! Jag har inte så mycket talartid kvar. Den räcker
              inte till att rätta alla felaktigheter som Sven-Erik Österberg
              vräker ur sig. Jag kan bara konstatera att vi har en svensk i
              rymden, och snart nere välbehållen på jorden hoppas jag. Men en
              svensk socialdemokrat kan inte se bristerna och katastrofen med
              sin egen politik.
            </seg>
          </u>
          <note type="speaker" n="bfa211f1">
            Anf. 164 DÉSIRÉE PETHRUS ENGSTRÖM (kd):
          </note>
          <u who="unknown" xml:id="i-05ec346a0f0f5b3f-9" n="69e4336d">
            <seg n="14d514eb">
              Herr talman! Tiden går, men jag tror att det är viktigt att alla
              partier ändå får göra en markering av var de står i olika frågor.
              Även jag vill tala lite om hur vi i Kristdemokraterna ser på den
              budgetproposition som har kommit som berör utgiftsområdena Arbetsmarknad
              och Arbetsliv och som vi i utskottet har behandlat, och debatten
              om betänkandet har vi här i dag.
            </seg>
            <seg n="903371a6">
              Den politik som den tidigare socialdemokratiska regeringen förde
              ledde fel. Det ansåg väljarna i årets val och gav därför över
              ansvaret att leda landet till alliansen. Den politik som den tidigare
              regeringen drev ledde mot ökad arbetslöshet och ökat utanförskap.
            </seg>
            <seg n="44e89320">
              Vänsterkartellen vill i mediedebatten framstå som de svagas försvarare.
              Men vad de har glömt bort är hur de förtidspensionerade människor
              på löpande band. Syftet var att få ut dem ur sjukskrivningsstatistiken,
              för de hade heller ingen politik för de sjukskrivna.
            </seg>
            <seg n="8098f46d">
              En halv miljon svenskar är i dag förtidspensionerade. Många behöver
              och ska vara det. Men många har också mer eller mindre tvingats
              in i detta utanförskap.
            </seg>
            <seg n="27444b09">
              En stor andel personer med invandrarbakgrund kände sig särskilt
              svikna och övergivna av Socialdemokraterna. De hörde fagra löften
              som Alla ska med, men såg ingenting konkret som skulle kunna ge
              dem hopp om en bättre framtid. Många invandrare berättar att de
              ansågs värdiga ett bidrag men inte ett jobb. Jag mötte många invandrare
              i valrörelsen som sade att de var trötta på åtgärder och bidrag.
              De ville ha ett riktigt jobb.
            </seg>
            <seg n="b2438fe1">
              En kvinna med invandrarbakgrund har mejlat till mig. Hon beskriver
              det hela så här: Men regeringens alternativ var att jag fick gå
              på en ny förnedrande åtgärd plusjobb som inte leder någon vart.
            </seg>
            <seg n="d49cbceb">
              Från oppositionen har man framfört kritik mot att vi tar bort
              plusjobb och andra arbetsmarknadsåtgärder. Men frågan man måste
              ställa sig är: Varför? I budgetpropositionen står beskrivet hur
              det under 2005, när ekonomin vände uppåt, inte hände någonting
              på sysselsättningssidan. Man kunde ständigt i tidningarna läsa
              om jobless growth , som vi har varit inne på här. Trots att ekonomin
              gick bra kom inte jobben.
            </seg>
            <seg n="a4b77263">
              Nu vänder det, och det går snabbt. Enligt det som jag tidigare
              nämnde i ett TT-telegram från den 5 december beskriver Ams hur
              sysselsättningsökningen i år och nästa år på nästan 175 000 personer
              bara har överträffats två gånger tidigare under de senaste 50
              åren.
            </seg>
            <seg n="d28d9d06">
              Därför är det viktigt att vi inte låser in människor i arbetsmarknadsåtgärder
              utan tillgång till de riktiga jobben. Det har nämligen visat sig
              att människor som är i åtgärder minskar sitt sökande efter jobb
              medan de är i åtgärder. Att då som vänsterblocket säga helt nej
              till att dra ned på arbetsmarknadsåtgärder är högst oansvarigt
              enligt min mening.
            </seg>
            <seg n="63283dd6">
              Vänsterpartiet säger dessutom att man vill skapa 40 000 nya jobb
              i offentlig sektor under nästa år, 50 000 ytterligare 2008 och
              60 000 till under 2009. Visst behöver vi personal i vården, och
              därför lägger vi mer pengar till kommuner och landsting i vår
              budget. Men att de nya jobben ska komma enbart i offentlig sektor
              verkar mer som en ideologisk låsning.
            </seg>
            <seg n="7fe40d0e">
              Miljöpartiet vill i stället satsa på friåret, och står nu ensamma
              i den frågan. Vi ska ge människor möjlighet att få ihop sina livspussel,
              men inte genom att samla ihop hela detta behov i ett enda år.
            </seg>
            <seg n="aa8d2a7b">
              Många arbetsförmedlingar har klagat på att de nu får sitta och
              administrera friår i stället för riktiga jobb. Men det tar tid
              även att administrera alla andra åtgärder. Vad jag förstår finns
              det minst 47 åtgärder som arbetsförmedlingarna administrerar i
              stället för att matcha människor med riktiga jobb.
            </seg>
            <seg n="5266331c">
              Det vi nu gör är att minska antalet åtgärder för att ge arbetsförmedlingarna
              den tid och det fokus som de vill och behöver ha, nämligen att
              matcha arbetslösa med riktiga jobb.
            </seg>
            <seg n="023648f7">
              Herr talman! Vi i majoriteten anser, som vi beskriver i betänkandet,
              att Arbetsmarknadsverket behöver reformeras. Riksrevisionen, som
              vi har varit inne på här, har granskat arbetsförmedlingarna och
              funnit stora brister. Riksrevisionens samlade bedömning är att
              bristerna är så omfattande att man har uppmanat regeringen att
              genomföra en övergripande översyn av arbetsförmedlingen. Det arbetet
              ska nu påbörjas. Vi vill också öppna för alternativa arbetsförmedlingar,
              vilket jag med glädje har noterat att även Miljöpartiet ser som
              en möjlighet.
            </seg>
            <seg n="283d33a5">
              Herr talman! Med hänvisning till ovanstående resonemang anser
              jag det ganska klart var vi kristdemokrater står i frågan om att
              dra ned antalet arbetsmarknadsåtgärder. Vi ser med förhoppning
              på flera riktiga jobb redan under nästa år. Men det förutsätter
              också att vi marknadsför den nya anställningsformen som regeringen
              verkar för, nämligen nystartsjobben. Nystartsjobben innebär att
              den enskilde tar med sig en skatterabatt på 32 % på den totala
              lönekostnaden till en potentiell arbetsgivare. Det gäller för
              ungdomar som har varit arbetslösa i sex månader. Det gäller för
              alla som har varit arbetslösa i ett år. För dem som är över 55
              år ger vi en extra bonus så att de får dubblerad tid med skatterabatten.
              Har de varit arbetslösa i två år får de alltså en tid på fyra
              år. Det här ger en chans för personer att marknadsföra sig själva
              hos arbetsgivare i stället för att sitta och vänta på en åtgärd,
              som tidigare.
            </seg>
            <seg n="86f923bb">
              Det bästa av allt är att det är ett riktigt jobb man kommer in
              i. Man kommer in i LAS, lagen om anställningsskydd, och man får
              delta i arbetslivet på samma grunder som alla andra med ökad anställningstrygghet.
              Det är alltså ingen tillfällig åtgärd, utan ett riktigt jobb.
            </seg>
            <seg n="5c4d652c">
              Herr talman! En annan grupp som ofta glöms bort är de personer
              som har ett arbetshandikapp och som behöver så kallat lönebidrag.
              Många vill och kan på ett bra sätt bidra på arbetsmarknaden. Vi
              ska se till att de här personerna ska få en bra ingång och möjligheter
              att fortsätta sin lönebidragsanställning. De som kan ska naturligtvis
              fasas ut på den ordinarie arbetsmarknaden.
            </seg>
            <seg n="fac2bcb6">
              Jag besökte nyligen den verksamhet som organisationen Hela människan
              bedriver i Heby. Där fanns personer som kom via arbetsförmedling,
              försäkringskassa och socialtjänst. Alla hade det gemensamt att
              de nästan hade setts som hopplösa fall. De arbetar i den sociala
              verksamheten som finns, i ett kafé, en second hand-butik och liknande
              med lönebidrag. En man skulle nu lämna den anställningsformen
              för att börja ett jobb som fastighetsskötare här i storstaden.
              Det är klart att han och alla i hans närhet var glada och stolta.
              Han skulle få ett riktigt jobb, men det gick via lönebidraget.
            </seg>
            <seg n="292ad4a5">
              Vi föreslår i vår budget att posten för Samhall och lönebidrag
              höjs med 1 miljard. Det innebär att lönenivån för lönebidraget
              äntligen höjs, vilket är mycket glädjande. Dessutom föreslår vi
              att personer som har lönebidrag också ska ha möjlighet att starta
              eget, som Catharina Elmsäter-Svärd var inne på tidigare. Vi vill
              uppmuntra entreprenörsanda, och vi tror att även den här gruppen
              kan utveckla detta.
            </seg>
            <seg n="c347d590">
              Herr talman! När det gäller integrationsarbetet finns det mycket
              att göra för att rätta till brister från tiden med den förra regeringen.
              Det behövs en ny integrationspolitik. Regeringen har aviserat
              att man ska ta ett helhetsgrepp på integrationspolitiken och återkomma
              till riksdagen om detta. Inriktningen ska vara att människor som
              kommer till vårt land ska känna att de snabbt kommer in i samhället
              och ges verktyg för ett självständigt liv.
            </seg>
            <seg n="0e92f97e">
              Många delar behöver förändras. Bland annat läggs Integrationsverket
              ned under nästa år. Dess uppdrag kan göras annorlunda. Nu pågår
              ett arbete på departementet som innebär att man analyserar hela
              verksamheten och ser vad som kan föras över till andra organ och
              vilka uppgifter som kan avvecklas helt.
            </seg>
            <seg n="30c1c775">
              Nedläggningen stöds, vad jag kan förstå, av både Vänsterpartiet
              och Miljöpartiet. Miljöpartiet vill dock senarelägga det hela.
            </seg>
            <seg n="fc4e1488">
              Herr talman! Arbetslivsinstitutets framtid har diskuterats flitigt
              den senaste tiden med anledning av att vi föreslår en nedläggning
              av just det institutet nästa år. Det innebär dock inte att vi
              vill lägga ned forskningen på något sätt. Arbetslivsinstitutet
              bedriver intressant forskning om arbetslivet. Det kommer vi också
              att ta till vara.
            </seg>
            <seg n="c1190374">
              Vårt utskott hanterar också frågor som berör hur arbetslivet
              ser ut. Regeringen har aviserat flera viktiga insatser på arbetslivsområdet
              som ska bidra till ett bättre och mer hälsosamt arbetsliv. Det
              gäller satsningar på rehabilitering och företagshälsovård. Det
              gäller diskrimineringsfrågor, där vi ser fram emot en sammanslagning
              av alla diskrimineringsombudsmännen. Vi ser också fram mot en
              ökad satsning på äldre personer som vill vara kvar en längre tid
              i arbetslivet, vilket många önskar.
            </seg>
            <seg n="f20c645c">
              Ett område där vi gör en särskild satsning är jämställdhetsområdet.
              Över 400 miljoner kronor satsas i syfte att öka jämställdheten.
              Pengarna ska användas brett i forskning om kvinnors hälsa och
              till en handlingsplan för att minska våldet mot kvinnor. Jag noterar
              att Vänsterpartiet avslår dessa medel.
            </seg>
          </u>
          <note n="a83c4fab">
            Herr talman! Jag yrkar härmed bifall till utskottets förslag
            till beslut.
          </note>
          <note type="speaker" n="ab533749">
            Anf. 165 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-13" n="4322855e">
            <seg n="03d3e198">
              Herr talman! Jag måste få ta tag i en tråd här. Det råder en
              missuppfattning om Vänsterpartiets politik. Vem är det som har
              sagt att Vänsterpartiet tycker att jobben enbart ska komma i offentlig
              sektor, som Désirée Pethrus Engström nämnde här?
            </seg>
            <seg n="69bc0853">
              Självfallet ska inte jobben endast komma i den offentliga sektorn.
              Men Vänsterpartiet har lagt fram ett konkret förslag om att investera
              en del av de enorma finansiella överskott som nu finns i svensk
              ekonomi i att anställa flera inom sjukvården, inom äldreomsorgen,
              inom barnomsorgen och inom andra områden i välfärdssektorn där
              det behövs personal. Désirée Pethrus Engström sade alldeles nyss
              att det är så.
            </seg>
            <seg n="9095664e">
              Vad är det som är så orimligt med att i ett läge där vi har stora
              överskott, stora behov i välfärdsverksamheterna och många personer
              som är arbetslösa se till att lösa den ekvationen genom att anställa
              människor på ställen där de gör stor nytta?
            </seg>
            <seg n="9c186681">
              Vi menar dessutom att det är ett sätt att få fart på ekonomin.
              Den offentliga sektorn investerar hundratals miljarder varje år
              i privata företag. Man beställer varor och tjänster från privata
              företag. Vi ser detta som en konkret jobbsatsning i ett läge när
              det har varit väldigt svårt att få fart på jobben. Vi ser det
              som en klok investering i en bättre välfärd för framtiden. Dessutom
              leder det till bättre arbetsvillkor och en bättre arbetsmiljö,
              framför allt för de många kvinnor som i dag sliter ut sig i de
              här verksamheterna.
            </seg>
            <seg n="76531c1b">
              Om nu 150 000 i välfärdssektorn är för många, hur många nya jobb
              i välfärdssektorn är lagom? Hur många nya jobb behövs det över
              huvud taget? Är det en halv miljon nya jobb, en miljon nya jobb
              eller en och en halv miljon nya jobb? Varför är det så orimligt
              att 200 000 av de här nya jobben kommer i den offentliga sektorn
              oavsett om det är en halv, en eller en och en halv miljon nya
              jobb som behövs?
            </seg>
          </u>
          <note type="speaker" n="569d123e">
            Anf. 166 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-10" n="69e4336d">
            <seg n="27be8c02">
              Herr talman! Jag tror att perspektiven skiljer sig mellan våra
              partier. Jag tror i och för sig inte att Josefin Brink har stöd
              av något annat parti när det gäller att sätta upp den här typen
              av definitiva målsättningar med det exakta antalet jobb i offentlig
              sektor. Vårt perspektiv är att om vi satsar på att få jobb i den
              privata sektorn får vi pengar över till kommuner och landsting
              att verka för. Skatteintäkterna ökar, och kommunerna kan själva
              styra över sin ekonomi. Jag vet inte om det är rimligt att centralstyra
              över 40 000 jobb hit och 40 000 jobb dit i den offentliga sektorn.
              Vi ska skapa goda förutsättningar för att kommunerna ska få en
              bra ekonomi. Det ska vi göra genom att folk är ute i arbetslivet
              och betalar skatt. Då får kommunerna in sina pengar och kan öka
              andelen anställda. Så ser vi på det hela.
            </seg>
          </u>
          <note type="speaker" n="df576d46">
            Anf. 167 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-14" n="4322855e">
            <seg n="67d6ba61">
              Herr talman! Jag vet inte varför det är så himla konstigt att
              siffersätta hur många nya jobb man tycker att det behövs. Nu pratar
              vi om utanförskapet, och jag skulle för det första vilja veta
              om det är en halv miljon människor, en miljon människor eller
              en och en halv miljon som befinner sig i utanförskap i dagens
              Sverige. Man måste ju också kunna säga att motsvarande antal nya
              jobb måste komma till om detta utanförskap ska brytas och vi ska
              ha full sysselsättning. Då borde det vara rimligt att komma med
              en siffra och säga att så här många jobb behövs.
            </seg>
            <seg n="48d34e7a">
              Vi anser att behoven i den offentliga sektorn är väl dokumenterade.
              Det jobbar i runda slängar 200 000 personer färre i den offentliga
              sektorn i dag jämfört med 1990. Och behoven har vuxit något alldeles
              enormt sedan dess, framför allt inom äldreomsorgen som jag vet
              är ett område som Kristdemokraterna brukar bry sig om. Allt flera
              äldre nekas i dag den hjälp och det stöd som de behöver samtidigt
              som det finns pengar i statskassan och samtidigt som det finns
              många arbetslösa som behöver jobb. Varför är det så omöjligt att
              tänka sig att de jobben ska komma just där de som bäst behövs?
              Varför kan man inte se att också personer som är anställda i kommuner
              och landsting faktiskt betalar skatt? Det är också en vinst och
              en tillväxtfaktor att människor arbetar och betalar skatt i stället
              för att vara arbetslösa.
            </seg>
          </u>
          <note type="speaker" n="a55febc2">
            Anf. 168 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-11" n="69e4336d">
            <seg n="7d207af2">
              Herr talman! Man kanske inte ska bli så särskilt förvånad över
              Vänsterpartiets perspektiv när det gäller hur pengarna till de
              här jobben ska komma fram. Var ska resurserna för att skapa de
              här jobben tas?
            </seg>
            <seg n="2499be54">
              Josefin Brink pratar om att vi ska satsa på åtgärder i kommunerna
              och på arbetsmarknadspolitiska åtgärder. Men det är någonting
              som saknas, och det är hur jobben ska komma i den privata sektorn
              och hur vi ska få in de skatteintäkterna. Vilka åtgärder föreslår
              Josefin Brink för att göra satsningar på företagen? Jag har absolut
              ingenting emot att vi får stora satsningar på kommuner och landsting
              om kommunerna tycker att man har råd. Vi i majoriteten gör redan
              i dag satsningar genom att vi skickar mer pengar till kommunsektorn
              för nästa år.
            </seg>
          </u>
          <note type="speaker" n="d8630fce">
            Anf. 169 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-14" n="2a0fd5ca">
            <seg n="80a861ab">
              Herr talman! Jag blev lite förvånad över Désirée Pethrus Engströms
              inlägg och attacken på friåret. Är det något parti på den borgerliga
              kanten som har varit positivt inställt till idén om friåret är
              det faktiskt Kristdemokraterna som har stött en liknande motion
              i riksdagen tidigare. Ni har en förståelse för problemet med att
              få ihop livspusslet. Du säger att man ska få betalt för att göra
              ingenting. Nej, man får inte betalt för att göra ingenting. Man
              får inte samma lön. Man får 85 % av a-kassenivån. Det innebär
              att man gör en personlig uppoffring för att under en begränsad
              tid göra någonting annat i livet, till exempel skaffa sig en ny
              utbildning eller starta ett jobb. Är det inte det vi vill att
              människor ska kunna göra, starta jobb, våga ta chansen? Människan
              ska vara en kreativ och aktiv person som vill ta chansen och göra
              detta. Samtidigt behåller vi trygghet i och med att turordningsregler
              och så vidare inte rubbas. Då har vi fått det bästa av det goda.
              Jag förstår inte att just Kristdemokraterna är sådana fanatiska
              motståndare till friåret.
            </seg>
            <seg n="0295fadd">
              Dessutom säger ni att det är fel att arbetsförmedlingen ska hålla
              på med detta. Jag trodde ju att arbetsförmedlingen just skulle
              förmedla arbeten och få in arbetslösa på en arbetsplats. Erfarenhetsmässigt
              har också de som fått friårsvikariat fått arbete senare. Då har
              man ju lyckats med hela projektet.
            </seg>
          </u>
          <note type="speaker" n="17956808">
            Anf. 170 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-12" n="69e4336d">
            <seg n="00f01ee0">
              Herr talman! Även här, precis som jag sade tidigare till Vänsterpartiet,
              tror jag att Miljöpartiet fortfarande står väldigt ensamt när
              det gäller friåret. Vårt resonemang har gått ut på att vi tycker
              att livspusslet inte bara handlar om ett år. Man kan inte samla
              ihop livspusslet och få ihop det under bara ett år. Vi ska skapa
              ett arbetsliv som gör att människor håller hela arbetslivet. Det
              måste vara syftet.
            </seg>
            <seg n="9124ab00">
              Jag förstår att Socialdemokraterna och Vänsterpartiet inte stödde
              detta, eftersom de inte har det i sitt förslag nu. Jag hörde en
              sak i tv när det hade gått igenom. Jag tror att det var Yvonne
              Ruwaida som sade: Ja, det kan vara jättebra för kvinnor som är
              slut på arbetsmarknaden.
            </seg>
            <seg n="bff53242">
              Om man är trött och sliten ska man försöka göra något åt det
              och se till att få en hållbar arbetsmarknad. Alla ska inte samla
              ihop detta och vara lediga under ett år, och sedan är allting
              bra. Så har man inte skapat något bättre hälsoläge på arbetsplatserna.
            </seg>
          </u>
          <note type="speaker" n="92f47308">
            Anf. 171 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-15" n="2a0fd5ca">
            <seg n="81388426">
              Herr talman! Vi ska hålla livet ut. Är det därför som den nya
              regeringen föreslår att Arbetsmiljöverket ska få mindre pengar?
              Arbetslivsinstitutet ska läggas ned, fast forskningen ska ändå
              behållas på något obegripligt sätt som ingen har kunnat svara
              på hittills. Ni har faktiskt tagit bort pengarna helt och hållet.
              Finns det inga pengar blir det ingen forskning. Sedan kan man
              bara hoppas att någon annan kommer på att man ska göra det i stället.
              Hittills har vi inte sett någonting av detta. Hur ska du då få
              ett arbetsliv där du håller livet ut? Det är helt omöjligt. I
              hela den diskussion som har förts i samhället har friåret varit
              en liten möjlighet för några att göra någonting. Och den tar ni
              också bort nu.
            </seg>
            <seg n="d74e018c">
              Du gick igenom jämställdheten väldigt snabbt. Många av dem som
              har tagit friår är kvinnor. Man kanske inte ska säga att friåret
              är en jämställdhetssatsning. Det är väl ändå att ta i. Där får
              jag ge mig redan nu, märker jag.
            </seg>
            <seg n="eb4028cd">
              Men jag skulle däremot vilja veta vad ni gör när det gäller jämställda
              löner. Många av resonemangen går ut på att kvinnor ska ha ekonomisk
              makt. Men varför gör ni ingenting när det gäller jämställda löner?
              Vi i den förra majoriteten gjorde ett väldigt omfattande arbete
              och lade fram en skrivelse som nu har försvunnit någonstans.
            </seg>
          </u>
          <note type="speaker" n="7ab6431b">
            Anf. 172 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-13" n="69e4336d">
            <seg n="486903b1">
              Herr talman! Låt mig börja bakifrån med detta med jämställda
              löner. Det verkar inte som om ni har kunnat lösa detta med att
              få jämställda löner under den tid som ni har samregerat med Socialdemokraterna
              och Vänsterpartiet. Det beror väl på att det är ganska svårt att
              centralstyra här från riksdagen exakt hur det ska gå till. Det
              sker mellan arbetsmarknadens parter i samtal och också tillsammans
              med den enskilda arbetsgivaren. Det har visat sig att när enskilda,
              framför allt kvinnor, förhandlar med sin arbetsgivare har deras
              löner blivit högre än när man har gått in i kollektivet och gjort
              det genom facket.
            </seg>
            <seg n="810204a6">
              Det handlar alltså om att vidta flera åtgärder för att öka kvinnors
              andel på arbetsmarknaden. Det gör vi. Kvinnor ska vara mer på
              arbetsmarknaden och kunna ta för sig. Detta ingår i vår jobbpolitik.
              Men det handlar också om att kvinnor ska kunna få ett bättre förhandlingsläge
              ute på arbetsplatserna. Det är ju det som är tanken. Men jag tror
              inte att vi kan lösa detta med jämställda löner i ett enda svep.
            </seg>
            <seg n="6a3cca34">
              Vi har haft samtal med jämställdhetsministern och diskuterat
              just jämställda löner. Det gäller att försöka göra saker, att
              försöka bryta ordningen att endast kvinnor jobbar deltid det är
              alltid kvinnor som gör det och att öka kvinnors entreprenörskap.
              Det gäller också att få flera kvinnliga företagare och att få
              kvinnor att komma högre upp på karriärskalan. Jag tror att det
              är enda sättet att bryta det här med ojämställda löner, naturligtvis
              vid sidan av den del som är ren diskriminering. Men då ska vi
              jobba med jämställdhetslagen som maktmedel.
            </seg>
          </u>
          <note type="speaker" n="e718deae">
            Anf. 173 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-7" n="8fbaefc7">
            <seg n="f92c56bd">
              Herr talman! Det börjar på att närma sig slutet när det gäller
              dem som kanske kan svara och som har varit med i det här arbetet.
              Jag återkommer till den fråga som Ulf Holm tog upp. Det gäller
              då ALI. Man lägger ned hela den myndigheten och tar bort pengarna.
              Samtidigt säger man att forskningen ska vara kvar.
            </seg>
            <seg n="d2607216">
              Vi har fått rapporter från universiteten. Man säger: Visst kan
              vi ha det här, men då måste vi också ha resurser. Vad ska man
              då svara? Det är som jag hela tiden har sagt: Ni står inte för
              den politik som förs, utan ni svarar och låtsas som att ingenting
              ska hända. Likadant är det med neddragningen beträffande köp av
              arbetsmarknadspolitiska insatser och det senaste beslutet vi tog
              i arbetsmarknadsutskottet. Där rör det sig om 285 miljoner. Det
              ska inte påverka verksamheten. Men vem tror att 285 miljoner inte
              påverkar verksamheten i en myndighet? Det är väl naivt att tro
              det. Då är det väl bättre att säga att det gör det och att det
              var den prioritering som gjordes. Sedan får man ta konsekvenserna
              av det. Det är väl en ärlig politik att säga så.
            </seg>
            <seg n="eb77d01f">
              Sedan gäller det Integrationsverket. Är det en bra politik att
              börja med att lägga ned myndigheten och att sedan börja fundera
              på vem som ska ta hand om verksamheten och sköta det här? Integrationsverket
              är väl inte på något sätt heligförklarat för all framtid.
            </seg>
            <seg n="efdabaf1">
              Men om man vill ha en annan tidens ordning, vore det då inte
              bra att presentera hur den skulle se ut och att sedan säga att
              arbetsuppgifterna ska skötas på det och det sättet och att man
              i och med det lägger ned befintlig myndighet? Det tycker jag är
              rätt ordning just för att kunna ge alla dem en trygghet som är
              beroende av denna verksamhet och som också vet att det i verksamheten
              har gjorts ett mycket bra arbete. Det har ni ju också sagt. Inte
              minst har ni tidigare berömt dess chef.
            </seg>
            <seg n="f019da3f">
              Vore det inte en bättre politik än att starta i en annan ände
              och skapa en massa oro när man inte vet? Vad tycker Désirée Pethrus
              Engström om det?
            </seg>
          </u>
          <note type="speaker" n="00573259">
            Anf. 174 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-14" n="69e4336d">
            <seg n="8a2fd976">
              Herr talman! Jag kan hålla med om att det har blivit en rivstart
              med den nya regeringen och med många förslag. Det kan kännas som
              att det går fort, men delvis beror det på det vi här tidigare
              har varit inne på, nämligen att det var nödvändigt att göra budgeten
              på två veckor.
            </seg>
            <seg n="133d3ecb">
              Ska vi titta på hur vi ändå kan fortsätta att jobba i utskotten
              så är det här vi kan fortsätta att följa det regeringen har sagt,
              göra justeringar och förändringar och följa upp.
            </seg>
            <seg n="f8da3baf">
              Vi har fått löften om att ALI och den verksamheten också kan
              bedrivas i andra former. Ett arbete pågår på departementet. Jag
              litar på att man tar till vara det goda arbete som ALI gör.
            </seg>
            <seg n="9d981b7e">
              ALI blev lite grann som en verksamhet som man skickade ut. Man
              lade ned en annan verksamhet och startade upp ALI. Jag vet inte
              om det var så oerhört genomtänkt varje gång man under den förra
              regeringen satte i gång med nya verksamheter med ALI.
            </seg>
            <seg n="e38f9f00">
              Men, som jag tidigare har sagt, tycker jag att det är en oerhört
              viktig forskning som bedrivs på ALI och att väldigt mycket kan
              användas i diskussionerna om arbetsmarknadspolitiken. Jag förutsätter
              att regeringen återkommer med förslag om hur det här ska lösas.
            </seg>
            <seg n="5135a550">
              Som någon här tidigare var inne på är det inte bara ALI som bedriver
              den här typen av forskning. Också det får man väl titta på.
            </seg>
            <seg n="b8538a09">
              Att starta med att lägga ned Integrationsverket hänger, tror
              jag, kanske mer samman just med hur snabbt vi var tvungna att
              lägga fram en budget. Alla var överens, och i alliansen hade det
              också förts diskussioner om den här åtgärden så i och för sig
              var det ingen nyhet. Det här är något som regeringen också återkommer
              till. Hur hela integrationspolitiken ska se ut får vi alltså,
              herr talman, anledning att återkomma till.
            </seg>
          </u>
          <note type="speaker" n="e7de6dae">
            Anf. 175 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-8" n="8fbaefc7">
            <seg n="bcf17bd3">
              Herr talman! Jag skulle vilja fråga Désirée Pethrus Engström
              vem det är som har gett löftet om att ALI:s verksamhet ska vara
              kvar. Är det den borgerliga regeringen som har gett det löftet
              till ledamöterna i arbetsmarknadsutskottet? Är det den kommunikation
              man har haft? Det är i alla fall ingenting som vi på något sätt
              har hört. Man är ju då väldigt intresserad av hur det hela ska
              gå till när resurserna är borta. Ska regeringen återkomma om det
              också? Är det nya pengar som ska tas fram till det här, eller
              vad ska hända? Det tycker jag att det är väldigt viktigt att peka
              på.
            </seg>
            <seg n="f14c6600">
              En annan sak som Désirée Pethrus Engström tog upp i sitt anförande
              var myten kring förtidspensioneringen. Tidigare i debatten handlade
              det också om det. Någon frågade tidigare här i talarstolen jag
              minns inte vem: Varför blev det inget liv när förtidspensioneringarna
              kom och så vidare? Man jämförde med det väsen som varit kring
              neddragningarna i a-kassan. Jag tycker att man noga ska analysera
              också det och titta på vilka det är som är förtidspensionerade.
            </seg>
            <seg n="8a26f133">
              Vi kan alltid tycka att det är för många, framför allt yngre,
              som blir förtidspensionerade. Det är jag den förste att ställa
              upp på. Men den vanligaste förtidspensionerade personen är en
              kvinna som är runt 60 år och som har ett 40-årigt arbetsliv bakom
              sig. Hon är utsliten i nacken och har utslitna axlar. Det är klart
              att hon inte för mycket väsen kring detta. Hon ser ju att hon
              efter ett långt arbetsliv får en ganska hygglig situation när
              hon är skadad kroppsligt, fysiskt. Sedan får hon det här.
            </seg>
            <seg n="2289f1bc">
              Vad ni gör är ju att ni klämmer till de här människorna en gång
              till och säger att det här påverkar ålderspensionen från 65 år.
              Det är vad ni skickar in när det gäller den här gruppen, oftast
              kvinnor i nämnda ålder. Så ser bilden ut. Det är väldigt tydligt
              när man tittar på stocken.
            </seg>
            <seg n="6be91168">
              Sedan finns det naturligtvis ett antal yngre i sammanhanget.
              Där tycker jag att man ska sätta in alla resurser och se till
              att inte yngre, för det är aldrig bra, blir förtidspensionerade
              om det nu inte finns alldeles särskilda skäl att man är gravt
              handikappad eller någonting sådant och man bedöms sakna arbetsförmåga.
              Detta tror jag att det är väldigt viktigt att peka på.
            </seg>
            <seg n="e9aa76c3">
              Sedan har vi jobless growth . Vi ser att det har skett en oerhörd
              effektivisering i svenskt näringsliv. Det ska vi inte vara ledsna
              för eftersom det är precis det som ligger till grund för att vi
              också kan klara att hålla konkurrenskraften uppe. Det tror jag
              är ett resultat av att jobben har kommit så pass sent i högkonjunkturen
              som de faktiskt har gjort.
            </seg>
          </u>
          <note type="speaker" n="838d5626">
            Anf. 176 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-05ec346a0f0f5b3f-15" n="69e4336d">
            <seg n="23eb8d5f">
              Herr talman! Frågan om ALI ska vara kvar har Littorin haft flera
              interpellationsdebatter om. Där har han svarat att ALI inte kommer
              att vara kvar i nuvarande form men att forskningen kommer att
              finnas kvar. Vi får väl lita på det som ministern säger från talarstolen
              här i kammaren.
            </seg>
            <seg n="ff686d72">
              Förtidspensioneringarna har jag lite grann tittat på inför den
              här debatten. De talen för, tror jag, gruppen 2429 år har ökat
              dramatiskt, så det gäller inte bara äldre kvinnor.
            </seg>
            <seg n="d1fa4f0a">
              I dag har det tack och lov! kommit siffror som visar att antalet
              förtidspensionärer för första gången på många år inte ökar. I
              november beviljades 23,2 % förtidspensioneringar färre än för
              ett år sedan. Detta är glädjande.
            </seg>
            <seg n="e687d3d4">
              Just nu kommer jobben, och vi får färre förtidspensionärer. Det
              är oerhört glädjande att det nu börjar hända någonting i Sverige.
              Jag vet inte vad det är om det är så att alla tar glädjeskutt
              därför att vi har fått en ny regering. Vi får väl hoppas att vår
              politik ger människor ett hopp. Kanske ger den även Försäkringskassan
              och arbetsförmedlingen ett hopp om att här finns det en ny politik
              som kan gynna dem som stått utanför.
            </seg>
            <seg n="0769751f">
              Poängen med att jag tar upp just förtidspensioneringen var att
              det inte heller på rehabiliteringssidan har funnits någon politik.
              Innan jag kom in i riksdagen har jag jobbat med rehabiliteringsfrågor.
              Därför vet jag att det har varit otaliga utredningar. Men ingenting
              konkret har egentligen hänt på rehabiliteringssidan. Den politiken
              är så misslyckad att människor har tvingats in i förtidspensionering
              i stället för att återföras i jobbet på den tidigare arbetsplatsen
              eller i annat jobb. Det är bara att beklaga alla dem som tvingats
              till förtidspensionering under den socialdemokratiska regeringen.
            </seg>
          </u>
          <note type="speaker" n="2f0befb0">
            Anf. 177 Statsrådet NYAMKO SABUNI (fp):
          </note>
          <u who="nyamko_sabuni_fae1bc" xml:id="i-bf45f2f7f1c0c524-0" n="921f2c34">
            <seg n="184c4b93">
              Herr talman! Det är trevligt att inta denna talarstol igen. Ännu
              trevligare är det att integrationsfrågorna flyttats till arbetsmarknadsutskottet,
              att de gjorts till arbetsmarknadsfrågor. Integrationspolitiken
              måste fokusera på jobb, och då är det ett mycket lämpligt utskott.
            </seg>
            <seg n="98c67633">
              För att svara på Sven-Erik Österbergs fråga, den som han hela
              tiden ställer om ALI, vill jag säga att ja, det kommer att finnas
              pengar till den forskningen. Fyra femtedelar av arbetslivsforskningen
              sker utanför ALI. Regeringen satsar 200 miljoner extra på forskningsanslaget,
              vilket gör att de som vill forska vidare om arbetslivsrelaterade
              frågor kommer att kunna ta del av dessa pengar på samma villkor
              som alla andra.
            </seg>
            <seg n="caee9819">
              Jag tror egentligen inte att Sven-Erik Österberg är intresserad
              av att lyssna på svaren och ta dem till sig. I stället tror jag
              att han tänker att det finns människor där ute som lyssnar och
              faktiskt kan börja tvivla på regeringens ambitioner när det gäller
              denna forskning. Det skulle inte vara naturligt att till exempel
              säga att eftersom Integrationsverket läggs ned kommer vi inte
              att ha en introduktionspeng. Det skulle ingen tro på. Men att
              säga att vi inte kommer att ha någon forskning på detta område
              eftersom ALI läggs ned kan vara lite lättare att tro på trots
              att det inte är sant. Självklart kommer forskningen att fortsätta
              även om myndigheten läggs ned. Det är inte forskningen som läggs
              ned utan myndigheten.
            </seg>
            <seg n="93e5e466">
              Nu har du fått svar, Sven-Erik Österberg. Det finns pengar till
              forskning.
            </seg>
            <seg n="d3daad70">
              Inriktningen på alliansens integrationspolitik sammanfattas i
              en mening i budgetpropositionen: Sverige ska vara ett land med
              möjligheter för alla. Det betyder att ingen ska diskrimineras
              på grund av hudfärg, religion eller kultur. Det betyder att ingen
              ska låsas i arbetslöshet, maktlöshet, utanförskap för att det
              inte finns några jobb. Det betyder att det offentliga ska respektera
              människor som individer med egna resurser, inte se dem som ett
              homogent kollektiv eller som värnlösa objekt som behöver omhändertas.
              Det betyder att offentliga insatser ska syfta till att riva hinder
              och öppna nya dörrar. Och det betyder att möjligheterna för en
              individ aldrig ska begränsas av hot eller våld.
            </seg>
            <seg n="c7b51adf">
              Alla ska med så enkelt är det. Så lät Socialdemokraternas slogan
              i 2006 års valrörelse. Det är en fin och solidarisk ambition.
              Men det fanns ett stort problem. Det fanns inte plats för alla
              att åka med när det socialdemokratiska tåget skulle gå. Den krassa
              verkligheten är att resultatet av socialdemokratins långa regeringsinnehav
              varit förödande för de mest utsatta i vårt land. Socialdemokraterna
              fick förvalta den längsta högkonjunkturen i modern historia och
              misskötte uppgiften kapitalt. I slutet av den långa konjunkturuppgången,
              som nådde sin höjdpunkt 20012002, fanns det fler människor i utanförskap
              än någonsin tidigare under en liknande period.
            </seg>
            <seg n="c3a96479">
              Ett nytt socialt landskap har vuxit fram i Sverige under de senaste
              decennierna, präglat av utestängning från arbetsmarknaden, bostadssegregering,
              bidragsberoende, fattigdom, skolmisslyckande, maktlöshet och sårbarhet.
              Det handlar om människor i bostadsområden vilkas liv till stor
              del präglas av socioekonomiska villkor som på ett markant sätt
              skiljer sig från samhället i övrigt, det samhälle som Sven-Erik
              Österberg och hans kolleger i dag lever i. Vi kan konstatera att
              det är de redan utsatta som lämnats efter och blivit än mer utsatta
              under det socialdemokratiska regeringsinnehavet.
            </seg>
            <seg n="272ceadd">
              Herr talman! Kampen mot utanförskapet kommer att gå som en röd
              tråd genom regeringens arbete under hela mandatperioden. Integrationspolitiken
              ska fokusera på utanförskapet, inte på invandrarskapet. Säråtgärder
              som riktar sig till invandrare som grupp ska efter den första
              tiden i Sverige inte längre förekomma. Integration skapas inte
              av utredningar, inte heller av en myndighet med namnet Integrationsverket.
              Integrationen handlar om nya jobb, goda förutsättningar för företagande,
              kunskapsskola och trygghet för alla. Det handlar om att nyanlända
              ska ges möjligheter till en snabb etablering i arbete och utbildning,
              att diskriminering aldrig kan accepteras och att människor som
              bor i Sverige respekteras som individer oavsett bakgrund.
            </seg>
            <seg n="dd571364">
              Kampen för att bryta utanförskapet är lång och snårig. Under
              de två månader som alliansen regerat har vi tagit några viktiga
              steg i rätt riktning. Viktigast är att vi inlett övergången från
              en arbetsmarknadspolitik som administrerar massarbetslöshet till
              en politik som skapar och förmedlar jobb. Att människor har jobb
              och egen försörjning är inte detsamma som integration, men det
              är den i särklass viktigaste enskilda förutsättningen för att
              bryta utanförskapet. Våra förslag om nystartsjobb, jobb- och utvecklingsgaranti
              och jobbavdrag kommer att spela stor roll för många av de människor
              som inget hellre vill än att gå från bidrag till arbete. Genom
              en ny syn på företagare och enklare regler för företagande, sänkning
              av arbetsgivaravgifter samt av tillväxt- och arbetsfientliga skatter
              kan många nya arbeten uppstå.
            </seg>
            <seg n="5dfaedbc">
              I en ekonomi där sysselsättningen knappast växer blir kampen
              om de befintliga jobben mycket hård. Diskrimineringen och diskriminerande
              attityder får därmed en förödande effekt. Det är oacceptabelt
              att man i Sverige sållas bort från arbetsmarknaden på grund av
              hudfärg eller etniskt ursprung. Vi ska ha en effektiv diskrimineringslag,
              och det ska kosta att diskriminera. Diskrimineringslagarna har
              successivt byggts ut, och vi har först på senare år fått en lagstiftning
              som någorlunda täcker de viktiga samhällsområdena och de olika
              diskrimineringsgrunderna. Dessvärre har lagstiftningen därmed
              också kommit att bli något av ett svåröverskådligt lapptäcke av
              lagar för olika områden och olika grunder. Därför går vi nu vidare
              till att skapa en samlad diskrimineringslag och en samlad ombudsmannamyndighet.
              Under den tid som det arbetet pågår förstärker vi anslaget till
              DO med 13 miljoner kronor, bland annat för att flera ska få upprättelse
              och för att förbättra tillsynen över lagstiftningen.
            </seg>
            <seg n="4442ef5c">
              Flera motioner tar upp frågan om ansvarsfördelningen mellan stat
              och kommun vid mottagande av nyanlända och utformandet av dagens
              system med kommunersättningar. Jag håller med om att dessa frågor
              är i behov av översyn. Det är dock fråga om komplicerade system
              som omsätter stora belopp, både för staten och för kommunerna.
              Därför behöver regeringen lite mer tid än de två månader vi hittills
              haft på oss för att överväga olika alternativ. Under tiden ger
              vi schablonersättningar med 6 %, utöver den normala årliga uppräkningen,
              till kommunernas flyktingmottagare.
            </seg>
            <seg n="eef017e4">
              Herr talman! Sverige brukar framställas som världens mest jämställda
              land, och kanske är det så. Allt är dock relativt, vilket betyder
              att det finns mycket kvar att göra också i vårt land. De redovisningar
              som lämnas i bilagan till budgetpropositionen om fördelningen
              av ekonomiska resurser mellan kvinnor och män talar sitt tydliga
              språk. Också Statistiska centralbyråns statistik för år 2006 visar
              att den könssegregerade arbetsmarknaden och löneskillnaderna består
              liksom att kvinnor är starkt underrepresenterade som chefer i
              den privata sektorn.
            </seg>
            <seg n="5fe52b58">
              Att det brister i fråga om jämställdheten bekräftas på många
              olika sätt. Institutet för arbetsmarknadsutvärdering visar att
              kvinnor diskrimineras när de söker arbete. Statens folkhälsoinstitut
              påtalar att mäns våld mot kvinnor utgör ett omfattande men försummat
              folkhälsoproblem. Kvinnor bär fortfarande ofta huvudansvaret för
              barnen när de är små och yrkesarbetar därmed en kortare tid av
              livet, vilket påverkar lönerna. Låga löner och höga skatter för
              människor med låga och medelhöga inkomster gör att många kvinnor
              är beroende av bidrag för att få ekonomin att gå ihop.
            </seg>
            <seg n="dc6dfeb8">
              Det hedersrelaterade våldet utgör en av de grymmaste formerna
              av förtryck som framför allt drabbar kvinnor.
            </seg>
            <seg n="498e3c1a">
              Regeringen ser allvarligt på dessa problem och gör därför en
              historiskt stor satsning på jämställdhetsområdet genom att tiofaldiga
              resurserna till jämställdhetspolitiken. 400 miljoner kronor ska
              satsas på jämställdhetsarbetet, bland annat på forskning om kvinnors
              hälsa och på en handlingsplan mot mäns våld mot kvinnor. Därtill
              har satsningen på arbetet mot hedersrelaterat våld förlängts och
              förstärkts med ytterligare 20 miljoner, utöver den förra regeringens
              satsning på 20 miljoner, alltså totalt 40 miljoner. Medlen kommer
              bland annat att användas till förebyggande arbete, till skyddade
              boenden och till kompetensutveckling hos myndigheter som arbetar
              på området.
            </seg>
            <seg n="d6618005">
              Det är en jämställdhetsfråga att arbete ska löna sig framför
              bidrag. Regeringens förslag på skatteområdet gör att marginaleffekterna
              kommer att sjunka procentuellt, allra mest för personer som arbetar
              deltid. Eftersom kvinnorna är överrepresenterade i den gruppen
              kommer sänkningen av marginaleffekten att i genomsnitt bli större
              för kvinnor än för män.
            </seg>
            <seg n="dee5fb85">
              En sänkt skatt på hushållsnära tjänster skapar förutsättningar
              att kunna kombinera arbete och familjeliv. Det skapar också flera
              arbeten för såväl kvinnor som män. Förslaget om jämställdhetsbonus
              ökar familjernas möjligheter att få del av föräldraledigheten
              och ger kvinnor möjlighet att förvärvsarbeta mer. Det förbättrar
              förutsättningarna för jämställdhet och stärker barnens relation
              till bägge föräldrarna.
            </seg>
            <seg n="29c3f819">
              Herr talman! Efter att allt detta är sagt menar jag att det finns
              anledning att reflektera över det pluralistiska mångkulturella
              samhälle som vi lever i. För mig är det viktigt att poängtera
              att mångfalden måste bejakas. Med växande mångfald ökar dock samtidigt
              betydelsen av en gemensam värdegrund att bygga vår samvaro och
              samexistens kring.
            </seg>
            <seg n="5995898d">
              Mångfald och det mångkulturella samhället är begrepp som blivit
              mycket populära det senaste decenniet. Vad som innefattas i dessa
              begrepp, vad som är den förenande nämnaren och mångfaldens gemensamma
              kitt har dock inte diskuterats. Jag tror att detta har försvårat
              integrationen. Därför vill jag gå i bräschen för en integrationspolitik
              som bejakar mångfalden men utgår från en gemensam demokratisk
              värdegrund baserad på universella mänskliga fri- och rättigheter.
            </seg>
            <seg n="501cb596">
              Integrationspolitiken bygger på tre mål. Lika rättigheter, skyldigheter
              och möjligheter för alla oavsett etnisk och kulturell bakgrund,
              en samhällsgemenskap med samhällets mångfald som grund samt en
              samhällsutveckling som kännetecknas av ömsesidig respekt för olikheter
              inom de gränser som följer av samhällets grundläggande demokratiska
              värderingar och som alla, oavsett bakgrund, ska vara delaktiga
              i och medansvariga för.
            </seg>
            <seg n="d671089f">
              Jag menar att vi behöver utveckla politiken kring det tredje
              målet. Regeringen har med sin första budget stakat ut den politiska
              inriktningen för hur vi ska bryta utanförskapet. Vi kan dock inte
              luta oss tillbaka i och med det. Ska vi på allvar arbeta för integration
              och se till att människor som kommit till vårt land identifierar
              sig mer som svenskturkar eller afrosvenskar snarare än invandrare
              återstår det mycket att göra.
            </seg>
            <seg n="d0dd2a71">
              En viktig del i detta arbete är att markera en tydlig skiljelinje
              och ta avstånd såväl från Sverigedemokraterna och andra främlingsfientliga
              partier som från dem som inte erkänner att individen kan förtryckas
              i religionens och kulturens namn.
            </seg>
            <seg n="59779800">
              Under de två månader jag har varit statsråd har jag upprepade
              gånger fått frågan om inte regeringen gör saker i bakvänd ordning.
              Jag får frågor även här i kammaren om varför vi avvecklar Integrationsverket,
              stoppar den integrationspolitiska kommittén och avbryter stödet
              till Centrum mot rasism.
            </seg>
            <seg n="50efa790">
              Mitt svar är att det inte är alliansregeringen som gör saker
              i bakvänd ordning. Den tidigare regeringens integrationspolitik,
              dess organisation, genomförande och resultat tillhör de bäst utredda
              statliga verksamheterna någonsin i Sverige. Då jag tillträdde
              som integrationsminister tog jag över en rad utredningsbetänkanden,
              utvärderingar, statistikrapporter, effektrevisioner och forskningsuppsatser
              om integrationspolitiken. Ett massivt beslutsunderlag har pekat
              på bristerna och på behoven av utveckling. Den tidigare regeringen
              ville bakvänt nog fortsätta utreda det som redan var utrett, formulera
              nya ambitioner innan de gamla hade genomförts, utfärda nya löften
              innan de gamla hade infriats.
            </seg>
            <seg n="26fb2ebc">
              Regeringen har med den här budgeten, som vi lade fram tidigare
              i höst, inlett det viktiga och nödvändiga arbetet för att genomföra
              och fullfölja de löften vi har gett väljarna. Att bryta utanförskapet
              är en av vår tids viktigaste utmaningar. Regeringen kommer inte
              att svika dem som har gett oss förtroendet att göra det. Därför
              yrkar jag bifall till förslagen i betänkandet.
            </seg>
          </u>
          <note n="ae17e564">
            I detta anförande instämde Mauricio Rojas (fp).
          </note>
          <note type="speaker" n="8b49c0c8">
            Anf. 178 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-16" n="2a0fd5ca">
            <seg n="5fbb17e0">
              Herr talman! Statsrådet, jag tycker att det är väldigt trevligt
              att du är närvarande i debatten, inte minst för att integrationen
              har blivit ett nytt ämne för arbetsmarknadsutskottet, vilket jag
              tycker är bra. Jag tror att det är bra att vi fokuserar mer på
              arbetsmöjligheten än ser integrationen som ett problem kopplat
              till socialbidrag, som det tidigare tyvärr oftast har varit. Jag
              tycker att det är väldigt bra.
            </seg>
            <seg n="fbfadd03">
              Jag ska börja där statsrådet började, med ALI. Jag blir inte
              klok på det, för det kommer nya varianter av vad som egentligen
              är regeringens politik. I betänkandet står det att ni ska återkomma
              längre fram med besked. Sedan är det lite olika. Det är egentligen
              det som är fel. Först fattar ni beslut om att ALI ska läggas ned.
              Sedan ska ni komma på hur man ska göra för att behålla en del
              av forskningen. Borde man inte först bereda ärendet och ta reda
              på vad det är som ska finnas kvar och på vilket sätt vi skulle
              kunna behålla det och vad vi vill ta bort, om det är myndigheten?
              Ni gör det i fel ordning. Det är det som är så obegripligt.
            </seg>
            <seg n="9db90928">
              När det gäller integrationsområdet sade du väldigt noggrant:
              Vi ber att få återkomma med förslag inom de här områdena. Det
              är helt rätt att göra på det sättet. Jag har full respekt för
              att den nya regeringen vill göra lite nya satsningar och att man
              bereder ärendet. Det lyckades ni inte med när det gäller ALI,
              men ni lyckas på integrationsområdet. Vad är skillnaden?
            </seg>
          </u>
          <note type="speaker" n="56a08467">
            Anf. 179 Statsrådet NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-bf45f2f7f1c0c524-1" n="921f2c34">
            <seg n="31287ab4">
              Herr talman! Vad jag vet har vi fattat beslut om att lägga ned
              ALI. Men det är väl inte borta ännu. Man fattar ett beslut och
              sedan har vi tillsatt en utredare som ska lägga fram förslag på
              hur avvecklingen ska gå till. Det är på precis samma sätt som
              med Integrationsverket. Om du håller med om vårt sätt att jobba
              när det gäller nedläggningen av Integrationsverket borde du inte
              heller ha problem med nedläggningen av ALI eller reformeringen
              av Ams. Vi fattar beslut om vad vi vill göra så att ni vet, så
              att andra som lyssnar vet vad vi avser att göra. Nu har vi tillsatt
              utredare som faktiskt lägger fram en rapport till oss om hur vi
              också ska gå till väga för att göra det. Svårare än så är det
              inte.
            </seg>
          </u>
          <note type="speaker" n="22511b8b">
            Anf. 180 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-17" n="2a0fd5ca">
            <seg n="758975fb">
              Herr talman! När det gäller Integrationsverket har vi från Miljöpartiet
              en helt annan idé och den har vi lagt in i vårt budgetförslag.
              Det finns ett särskilt yttrande, tror jag att det är, om det.
              Vi har i alla fall ett förslag på hur vi vill att det ska se ut.
            </seg>
            <seg n="61dbc6ba">
              Problemet när det gäller ALI är att ni inte vet exakt vad det
              är ni vill, men ni är säkra på att ni ska lägga ned myndigheten.
              Sedan får ni se hur ni löser det. Det är svårt.
            </seg>
            <seg n="6bfa6ca5">
              När det gäller jämställdheten, som också ligger på statsrådets
              bord, skulle jag vilja ha svar på frågan: Vilka blir konsekvenserna
              för jämställdheten av beslutet att ändra a-kassereglerna? Där
              skriver regeringen själv i sin proposition att ni erkänner att
              det blir problem, men ni får se längre fram på vilket sätt man
              kan göra. Det finns inga andra förslag i regeringens proposition
              om det här.
            </seg>
            <seg n="17885edd">
              Ni säger att ni har en jämställdhetssatsning på 400 miljoner.
              Tack för plåster på såren för allt det ni tar bort, därför att
              sänkt a-kasseersättning kommer att drabba kvinnor i högre utsträckning.
            </seg>
            <seg n="24985e87">
              Ni har heller inga förslag på jämställda löner. Vad hände med
              den skrivelse som s, v och mp formulerade i våras? Kommer ni att
              fortsätta det arbetet?
            </seg>
            <seg n="24320893">
              Ni har sagt nej till kvotering i bolagsstyrelser. Ni har inget
              förslag vad gäller hur deltidsarbetande ska få rätten att gå upp
              till heltid, som också är en jämställdhetsfråga i stor utsträckning,
              därför att det är kvinnor i större utsträckning än män som har
              deltidsarbete.
            </seg>
            <seg n="f59894a6">
              Tryggare anställning är också en fråga som handlar om jämställdhet
              i och med att det är flera kvinnor med otrygga anställningar än
              det är män. Vad finns på förslag på detta område?
            </seg>
            <seg n="dc066dfe">
              Det är dessa som är de viktiga områdena för att komma till rätta
              med den strukturella diskrimineringen, jämställdhetsdiskrimineringen,
              som finns i samhället i dag. Då räcker det inte med att bara lägga
              lite pengar och säga att detta är en jättestor jämställdhetssatsning,
              även om jag tycker att det är jättebra att pengar går till mäns
              våld mot kvinnor så att vi får bort det. Inget fel i det. Men
              det är lite.
            </seg>
          </u>
          <note type="speaker" n="544863d1">
            Anf. 181 Statsrådet NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-bf45f2f7f1c0c524-2" n="921f2c34">
            <seg n="ecedbc0a">
              Herr talman! Vi kan börja med kvinnor och a-kassan. Jag tror
              ärligt talat att kvinnor hellre vill ha jobb än a-kassa. Hela
              den politik regeringen lägger fram går ut på att skapa flera jobb.
              Det är klart att vi skulle kunna administrera arbetslösheten och
              betala ut a-kassa. Vi skulle kunna göra det. Men då kommer vi
              att komma tillbaka till den här kammaren och undra: Varför har
              vi inte 150 anställda inom den offentliga sektorn? Men pengarna
              måste ju komma någonstans ifrån. Därför måste man se till att
              stimulera så att det kommer flera jobb.
            </seg>
            <seg n="c2a34834">
              Vi måste se till att det lönar sig att arbeta, se till att det
              är enkelt att anställa, se till att det är enkelt att starta och
              driva företag. Det är det som det handlar om. Företagarna, arbetsgivarna,
              måste känna tillit till den regering som finns för att våga anställa.
            </seg>
            <seg n="50176646">
              De kvinnor som är arbetslösa ska in i jobb. Det är det de vill.
              De kvinnor som jobbar deltid ska kunna gå upp i arbetstid utan
              att pengarna försvinner i marginaleffekter. Det är det jobbavdraget
              handlar om.
            </seg>
            <seg n="41a8b6c4">
              Den här budgeten är ju bättre för kvinnor än för män om vi ska
              ta helheten. Men, självklart, om du vill dra ut vissa bitar kan
              vi dra en annan bit av denna budget och se att den slår lite snett
              när det gäller männen. Vi kan dra en annan del och säga att det
              slår lite snett när det gäller landsbygden och så kan vi ta en
              annan del, men det slår lite fel när det gäller storstaden. Tar
              du ut enskilda delar ur en helhet kommer du, Ulf Holm, att hitta
              fel, absolut.
            </seg>
            <seg n="eb0cb781">
              Men tanken är att vi ska se till helheten, och tanken är att
              det ska skapas jobb så att alla friska vuxna som vill och kan
              arbeta ska kunna arbeta. Det var det som den förra regeringen
              misslyckades med, och då blir det väldigt viktigt med ersättningsnivåer
              i a-kassan. Men om man har jobb har man 100 %. Då är det inga
              problem. Då behöver vi inte diskutera a-kassan. Människor ska
              in i arbete, kvinnor och män. Det är det som det handlar om.
            </seg>
            <seg n="2c58e5df">
              När det gäller de 400 miljonerna är det bra att det finns pengar.
              Pengar kan åstadkomma mycket. Och jag har varit verksam som statsråd
              i drygt åtta veckor, och jag har fyra år på mig. Och jag lovar
              dig att det inte kommer att vara svårt att hitta saker att använda
              dessa 400 miljoner till.
            </seg>
          </u>
          <note type="speaker" n="8290d759">
            Anf. 182 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-9" n="8fbaefc7">
            <seg n="f8285aa3">
              Herr talman! Jag måste säga att jag nästan tar mig för pannan.
              Det är ju den här debatten som är så himla trist. Man måste ju
              se individen. Borgerligheten säger: Vi ser individen. Och jag
              har hört det flera gånger här.
            </seg>
            <seg n="ededdc78">
              När det gäller frågan om hur man ser på hur kvinnor drabbas av
              de nya a-kassereglerna och a-kasseersättningarna, är det klart
              att vi tycker att det är bättre att kvinnor har jobb. Och jag
              har aldrig någonsin betvivlat att kvinnor hellre vill ha jobb
              än att vara arbetslösa. Men nu handlar det om dem som är arbetslösa
              och deras situation. Det går ju inte att så att säga ta igen på
              gungorna det som man förlorar på karusellen, som jag sade tidigare.
              Det håller inte. Det finns ju ett individansvar. Och där finns
              också jämställdhetsperspektivet som man också måste ta ansvar
              för. Men jag tror att det är viktigt att hyfsa till debatten lite
              grann på detta område.
            </seg>
            <seg n="326f4fc6">
              Jag är tacksam för att statsrådet Sabuni har fortsatt det arbete
              som jag startade med avidentifierade jobbansökningar. Jag fick
              ganska mycket kritik för detta när jag drog i gång det. Men det
              har nu accepterats av borgerligheten, och man tycker att det är
              bra. Jag tror att det är en väg som är ganska viktig. Den betyder
              inte allt, men den betyder lite grann.
            </seg>
            <seg n="130e5af1">
              När det gäller jämställdheten är det säkert inte lagen som det
              är fel på utan det är attityderna i samhället. Så är det överallt.
              Varför får inte personer med invandrarbakgrund jobb när de har
              ingenjörsutbildning och så vidare? Det är en fråga som har ältats
              väldigt länge och som är oerhört svår. Men det är väl där som
              man måste gå in och se till att man får bort dessa attityder hos
              arbetsgivare, hos myndighetsföreträdare och vad det kan vara som
              hellre ser till personens yttre än det som finns inom denna person.
            </seg>
            <seg n="e5c926f0">
              Det är väl det som är nyckeln till att vi får bort de attityder
              som finns i det svenska samhället och som är väldigt trista. Jag
              har många exempel på detta från resor i landet. Men det finns
              inte tillfälle att redogöra för dem nu.
            </seg>
          </u>
          <note type="speaker" n="c2b3d4b7">
            Anf. 183 Statsrådet NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-bf45f2f7f1c0c524-3" n="921f2c34">
            <seg n="684e75bf">
              Herr talman! Ja, det är viktigt att arbeta bort attityder. Men
              precis som Sven-Erik Österberg vet är det ingenting som man gör
              i en handvändning. Vi kommer nog att fortsätta leva med dessa
              attityder. Men då är det viktigt att faktiskt komma åt enskilda
              personers beteende och hur de handlar i vissa situationer. Och
              där bli lagen viktig, och där blir också ersättningen till den
              som blir kränkt viktig. Det ska inte vara möjligt för en arbetsgivare
              till exempel att räkna med hur mycket man tjänar på att diskriminera
              om man skulle få betala 30 00040 000 kr och tycka att det är värt
              det. Det måste kosta att diskriminera, så där är vi överens.
            </seg>
            <seg n="0bd898ba">
              Vi är också överens om avidentifierade ansökningar. Jag vet inte
              vem på den borgerliga sidan som kritiserade er för detta. Men
              vi i Folkpartiet tyckte att idén var bra, och vi hade också det
              förslaget på vårt landsmöte.
            </seg>
            <seg n="5e17e444">
              Jag har precis fått en rapport från ILO som visar att diskrimineringen
              i Sverige inte sker när man ringer angående ett jobb eftersom
              man då får möjlighet att skicka en ansökan. Diskrimineringen sker
              inte heller så mycket när man väl har träffat arbetsgivaren eftersom
              arbetsgivaren får se personen i fråga, och då är det också lättare
              att se att vi inte är så olika som man tror, utan diskrimineringen
              sker när man har skickat in en skriftlig ansökan. Då är det lätt
              för arbetsgivare att sortera bort utifrån namn och annat. Därför
              blir dessa avidentifierade ansökningar viktiga. Men jag tror inte
              att det räcker med detta, utan vi måste göra mer.
            </seg>
            <seg n="160627df">
              Jag avser att återkomma i denna fråga. Och jag hoppas att ditt
              parti och övriga partier här i riksdagen kommer att medverka i
              detta arbete eftersom det är viktigt. Diskriminering är en kränkning
              av mänskliga rättigheter, och vi måste komma åt den så mycket
              som vi bara kan.
            </seg>
          </u>
          <note type="speaker" n="32eb0b25">
            Anf. 184 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-10" n="8fbaefc7">
            <seg n="5885e0cd">
              Herr talman! Jag ska återvända till forskningen. Jag blev precis
              som Ulf Holm inte lugnad av det svar som statsrådet gav här. Det
              blev ett icke-svar. I realiteten kommer myndigheten att läggas
              ned i och med de beslut som fattas här.
            </seg>
            <seg n="8cebf05f">
              Generaldirektören för myndigheten har för utskottet väldigt tydligt
              pekat på vad som händer i och med nedläggningsbeslutet. Han måste
              börja avveckla för att kunna klara det under ett halvår. Resurserna
              finns inte i budgeten.
            </seg>
            <seg n="6cec1ab7">
              Visst bedrivs det forskning på andra håll, men inte med denna
              kompetens, spets och kvalitet. Till den finns det inga resurser.
              De extra forskningsanslag som statsrådet pekar på är inte öronmärkta
              för detta. De kommer att sugas upp av den allmänna forskningen.
              Det var också detta som många refererade till när frågan ställdes
              till de personer som svarade på detta i arbetsmarknadsutskottet.
            </seg>
            <seg n="cba88ae4">
              Det är nog på det sättet att mycket av denna forskning försvinner
              om det inte tillförs nya resurser, vilket kommer att skada arbetsmarknaden
              och arbetsmiljön på sikt. Den här forskningen tror jag är väldigt
              viktig inte minst för att se till att vi undviker framtida förtidspensioneringar
              i arbetslivet. Detta tror jag alla vill peka på.
            </seg>
            <seg n="98373d59">
              Jag ska återigen säga något om begreppet massarbetslöshet, som
              även statsrådet använder. Jag har ställt denna fråga flera gånger
              tidigare men har inte fått svar på den. Om 3,9 % öppen arbetslöshet
              är massarbetslöshet, kommer det då att heta massarbetslöshet om
              den ligger på den nivån när vi närmar oss slutet på denna mandatperiod
              också? Eller är detta ett led i att skapa en position som innebär
              att man ska kunna säga att man har gjort en förbättring utifrån
              en vokabulär där man beskriver hur verkligheten ser ut?
            </seg>
            <seg n="ee955f57">
              Jag brukar inte gärna återvända till detta, men jag måste ändå
              säga följande. Det hände någonting i Sverige mellan 1991 och 1994.
              Då fick vi massarbetslöshet. Många av dem som då hamnade utanför
              arbetslivet finns fortfarande kvar där. Det har vi sett. Det är
              väldigt svårt att få tillbaka dem till arbetslivet. Jag tror inte
              att man ska blunda för det när man pekar på de problem som finns
              i samhället i dag.
            </seg>
          </u>
          <note type="speaker" n="54f9ce07">
            Anf. 185 Statsrådet NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-bf45f2f7f1c0c524-4" n="921f2c34">
            <seg n="b052acd6">
              Herr talman! Jag har väldigt svårt att förstå varför arbetslivsforskningen
              skulle försvinna när fyra femtedelar av all den forskning som
              finns på området faktiskt redan tidigare har skett utanför ALI.
              Låt oss säga att en femtedel försvinner. Det är det som du kan
              vara orolig för. Men säg inte att all forskning försvinner. Myndigheten
              läggs ned, men forskarna på myndigheten måste väl finnas kvar?
              Och forskarna på myndigheten måste väl, som alla andra forskare,
              ha intresse av att ansöka om pengar för att forska? Vi ökar anslaget
              till forskningen med 200 miljoner. Så det är väl bara att ansöka
              om dessa pengar och forska om de frågor som man tycker är intressanta.
              Det finns alltså ingen anledning för Sven-Erik Österberg att vara
              orolig. Det kommer att fortsätta forskas på området.
            </seg>
            <seg n="67ce4592">
              Nej, 3,9 % arbetslöshet är inte massarbetslöshet. Men om vi räknar
              med dem som är sjukskrivna och som vill rehabiliteras men inte
              har fått rehabilitering, om vi räknar med de sjukskrivna som skulle
              kunna utföra något annat arbete men som inte får möjlighet att
              göra det på grund av den rigida arbetsmarknad som vi har, och
              om vi räknar med dem som befinner sig i arbetsmarknadsåtgärder
              och som gärna vill komma ut på arbetsmarknaden så hamnar vi på
              gränsen till massarbetslöshet. Och jag hoppas verkligen att vi
              ska kunna se hela arbetslösheten och inte bara det som kallas
              för öppen arbetslöshet.
            </seg>
            <seg n="3346f5d7">
              Det finns också många studenter som skulle vilja jobba. Men det
              finns inga jobb, och därför studerar de. Det är jättebra med utbildning,
              men det är också bra att vi har människor i arbete. Med den demografiska
              verkligheten som vi har framför oss så kommer flera att behöva
              jobb. Och då måste vi se till att det finns jobb så att flera
              också kan arbeta.
            </seg>
          </u>
          <note type="speaker" n="c213105e">
            Anf. 186 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-15" n="4322855e">
            <seg n="6d3ea7e0">
              Herr talman! Nyamko Sabuni redogjorde väldigt sakligt för den
              skeva fördelningen av resurser mellan män och kvinnor i det svenska
              samhället. Då återkommer vi till det problem som jag tog upp i
              mitt inledningsanförande, nämligen att fördelningen av ekonomiska
              resurser mellan kvinnor och män blir mer ojämn med den politik
              som regeringen föreslår. A-kassereformen i alla sina delar drabbar
              kvinnor allra hårdast. Detsamma gäller försämringarna i sjukförsäkringen.
              Det handlar om de försämrade villkoren för förtidspensioner när
              de ska gå i pension. Det beramade jobbskatteavdraget som man gärna
              talar om i procent ger ju i pengar väsentligt mer till högavlönade
              män än till lågavlönade kvinnor. Det är de som får minst. Den
              slopade förmögenhetsskatten är ju en gåva bara till förmögna män.
              99 % av dem som kommer att få nytta av det är män och så vidare.
            </seg>
            <seg n="a25ad982">
              Man kan som sagt var inte hitta på att man har en jämställdhetspolitik
              som är någonting annat än den politik som man bedriver. Man kan
              inte tala om att man ska förflytta resurser från män till kvinnor
              och sedan göra precis tvärtom och säga att vi har ett avdrag för
              hushållsnära tjänster till exempel.
            </seg>
            <seg n="40911d56">
              Det är ju också bara en stor överföring av gemensamma resurser
              till en liten samling förmögna hushåll som ska köpa sig fria från
              städningen i sina egna hem. Och vilka är det som ska göra den
              städningen? Ja, det är lågutbildade, lågavlönade kvinnor.
            </seg>
            <seg n="d98dac78">
              Jag vill till och med minnas att Folkpartiet i ett program som
              man presenterade för inte så länge sedan hade det här med avdrag
              för hushållsnära tjänster under integrationspolitik. Det vill
              säga att det är invandrade kvinnor som ska ha de här arbetena.
              Det är alltså skattepengar som man då ska använda för att ge till
              redan förmögna personer för att de ska slippa städa hemma. Och
              det kallar man en jämställdhetsåtgärd.
            </seg>
          </u>
          <note type="speaker" n="90d46481">
            Anf. 187 Statsrådet NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-bf45f2f7f1c0c524-5" n="921f2c34">
            <seg n="29bd38fa">
              Herr talman! Det är så tråkigt när man diskuterar viktiga frågor
              att det vulgariseras på det sätt som nu Josefin Brink faktiskt
              är inne på att göra.
            </seg>
            <seg n="3f04d63b">
              Ja, hushållsnära tjänster fanns i integrationsprogrammet. Hushållsnära
              tjänster fanns i tillväxtprogrammet. Hushållsnära tjänster fanns
              i jämställdhetsprogrammet. Det fanns i många olika program därför
              att det är tillväxten vi fokuserar på.
            </seg>
            <seg n="a90422c7">
              Vulgarisera inte de andra partiernas politik!
            </seg>
            <seg n="7b234b31">
              Jag har inte hört ett enda förslag från dig om hur du vill lösa
              problemen med jämställdhet. Och vi kan inte stå här i retoriken
              och lura medborgarna där ute med att det här är någonting som
              skulle kunna fixas på en gång. Det kan det inte. Vi anstränger
              oss alla på olika sätt. Den här regeringen säger att den satsar
              på jobben, och det är det som vi kommer att satsa på.
            </seg>
            <seg n="10cba97a">
              Om du vill satsa på a-kassan och om du vill satsa på sjukersättning
              är det er politik. Vi satsar på jobben. De sjuka ska rehabiliteras
              och komma tillbaka till arbete för att de riktigt sjuka som absolut
              inte kan rehabiliteras, som inte kan komma tillbaka till arbete,
              faktiskt ska kunna få sina ersättningar. Att vi över huvud taget
              börjar diskutera neddragningar av ersättningar beror ju på att
              vi har för många människor med ersättningar. Det har vi för att
              den regering som ni har stött er på inte har skapat de jobb som
              människor behöver och för att den regering som ni har stött er
              på inte har satsat tillräckligt mycket pengar på vården, så att
              människor kan rehabiliteras. Det är det som det handlar om.
            </seg>
            <seg n="04c5674b">
              Du står här och beskyller oss för saker som du och de andra,
              i regeringen, tidigare har åstadkommit. Men vi sätter stopp för
              det. Människor ska rehabiliteras. Människor ska ut i arbete. Arbetslösa
              ska in i jobb. Det är det som det handlar om.
            </seg>
            <seg n="26913301">
              Man vill inte ha 80 %, inte 60 %, inte 50 %. Man vill ha 100
              %, och det kan man bara få om man arbetar. Det är det här vi erbjuder
              väljarna. Det är detta vi fick mandat att utföra när vi vann valet.
            </seg>
          </u>
          <note type="speaker" n="eeb86948">
            Anf. 188 JOSEFIN BRINK (v) replik:
          </note>
          <u who="josefin_brink_cd11aa" xml:id="i-30473c46c2f7a62a-16" n="4322855e">
            <seg n="0fd822fc">
              Herr talman! Det är festligt att det hela tiden framställs som
              att antingen satsar vi på bidrag och sjukersättning och generell
              välfärd eller så satsar vi på jobb. Det är ju inte så. Man kan
              satsa på bådeoch. Man kan faktiskt se den generella välfärden
              som någonting sammanhållet, som omfattar generösa ersättningar
              från socialförsäkringen, generösa ersättningar i a-kassan och
              en stor och väl fungerande offentlig sektor med bra sjukvård,
              bra barnomsorg, bra äldreomsorg och goda arbetsvillkor för dem
              som jobbar där.
            </seg>
            <seg n="b84d92f4">
              Den kombinationen står vi för med vår politik genom att vi vill
              satsa på nya jobb i den offentliga kvinnodominerade sektorn och
              samtidigt bibehålla trygghetssystemen. Det finns ingen som helst
              motsättning i det, och de jobb som vi har föreslagit är fullt
              ut finansierade. Det finns ingen som helst tvekan om det. Det
              skulle var och en veta om de hade gjort sig besväret att läsa
              vår budgetmotion. Vi har ju suttit och lusläst budgetpropositionen.
              Det vore ju trevligt om också majoritetspartierna läste de förslag
              som oppositionen lägger fram innan de börjar påstå att saker och
              ting inte går att finansiera.
            </seg>
            <seg n="a4ef86a8">
              Vi har mängder med konkreta förslag på hur man ska åstadkomma
              jämställdhet, inte över en natt, men det är väl riktade åtgärder
              som vi vet skulle förändra maktförhållandena ganska snabbt. Kvinnor
              vill, som sagt, gärna jobba hellre än att vara arbetslösa. Men
              en av nyckelfaktorerna i det sammanhanget är ju vad kvinnor vill
              ha. Det är fasta jobb på heltid, och det vill vi arbeta för med
              vår politik. Borgarna, däremot, vill inte lagstifta om rätt till
              heltid. Man vill utöka möjligheterna att anställa folk på otrygga,
              korta visstidsanställningar, och där är kvinnor överrepresenterade.
              De här personerna är inlåsta i arbeten där de är tvungna att utnyttja
              a-kassan med jämna mellanrum. Och den a-kassan sänker ni nu utan
              att lösa de problem som gör att de är hänvisade till a-kassan.
            </seg>
          </u>
          <note type="speaker" n="6ced4190">
            Anf. 189 Statsrådet NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-bf45f2f7f1c0c524-6" n="921f2c34">
            <seg n="3c831736">
              Herr talman! Ja, det där var nästan nyckelorden: De är hänvisade
              till att använda a-kassan med jämna mellanrum. Ja, använder man
              den med jämna mellanrum, det vill säga att det är in och ut på
              en fungerande arbetsmarknad, behöver man faktiskt inte oroa sig.
              För a-kassan är under 200 dagar 80 %. Kommande 100 dagar är den
              70 %. Det är väldigt många dagar som det handlar om. Människor
              ska inte vara arbetslösa längre än ett år. Och när de har varit
              arbetslösa ett år säger vi att det är nystartsjobb. För oss är
              det då alldeles för lång tid. Människor ska in i arbete fortare
              än så. Och då får de ersättningar på den nivå som vi talar om.
            </seg>
            <seg n="4f9e063a">
              Men, herr talman, det kan ju inte behövas en ekonom för att man
              ska fatta att det inte går att satsa på allt. Det går inte att
              säga att vi ska ha sex timmars arbetsdag, vi ska ha friår, vi
              ska ha ersättningar till dem som vill, vi ska ha bidrag, och samtidigt
              ska vi ha pengar att satsa på vård, skola, omsorg. Det går inte,
              Josefin Brink. Matematiken är enkel. Man måste se till att det
              finns människor som producerar tjänster och varor för att vi ska
              få pengar. De pengarna används bland annat till den offentliga
              sektorn. Ju flera som betalar skatt till kommuner och landsting,
              desto mer kan faktiskt landstingen och kommunerna anställa. Det
              är det som det handlar om. Att betala skatt på skattepengar genererar
              inte nya pengar. Att de som jobbar inom offentlig sektor också
              betalar skatt betyder inte att det är nya pengar. Nya pengar kan
              bara komma från dem som arbetar i privat näringsliv, och de pengarna
              använder vi till den offentliga sektorn. Det är det som vi ska
              satsa på. Vi måste ha mer pengar till den offentliga sektorn.
            </seg>
          </u>
          <note type="speaker" n="8cad4ccc">
            Anf. 190 LARS LILJA (s):
          </note>
          <u who="lars_lilja_880e89" xml:id="i-91a839db2c4f97ed-0" n="a9d9bfe2">
            <seg n="bcd9c53e">
              Herr talman! Jag ska ägna det här anförandet åt ALI, och det
              gör jag till stora delar trots att frågan har varit uppe under
              dagens debatt. Anledningen till att jag gör det är helt enkelt
              att ALI ska läggas ned. Något annat framgår inte av den budget
              som regeringen har presenterat, oavsett vad som har sagts här
              i dag, och det är utifrån de förutsättningarna som vi för den
              här debatten.
            </seg>
            <seg n="642a4c84">
              Herr talman! Sedan den moderatledda regeringen tillträdde för
              knappt två och en halv månader sedan har troligtvis tio elva personer
              omkommit på sitt arbete. Med största sannolikhet är det människor
              i typiska arbetarklassyrken som fått sätta livet till på sitt
              arbete. Dessutom tillkommer tusentals som skadas på arbetet, som
              får ryggbesvär, nackbesvär, vibrationsskador, hörselskador, stressrelaterade
              sjukdomar med mera. Allra farligast är det att jobba på ett stål-
              eller metallverk. Där är risken att skadas fem gånger så stor
              som om man jobbar i ett genomsnittsyrke.
            </seg>
            <seg n="b98be7b9">
              Jag ska inte skylla på den moderatledda regeringen att människor
              skadas eller dör på sitt arbete, inte ännu i alla fall. Men det
              finns en himmelsvid skillnad mellan den tidigare socialdemokratiska
              regeringens ambitioner när det gäller arbetsmiljöarbetet och forskning
              kring arbetslivets villkor och den nuvarande regeringens ambitioner.
              När det gäller forskning kring arbetslivets villkor måste jag
              konstatera, oavsett vad som har sagts här i dag, att regeringens
              ambitioner går från 378 miljoner till 0 på sex månader genom Arbetslivsinstitutets
              nedläggning per den 1 juli 2007.
            </seg>
            <seg n="7add1155">
              Som motiv för nedläggningen anges att det är en av de kraftiga
              åtgärder som regeringen avser att genomföra för att minska den
              statliga byråkratin. För en regering som säger sig sänka a-kassan
              på vetenskapliga grunder, om än grumliga sådana, och värna om
              kunskapen i utbildningsväsendet ter det sig märkligt att forskning
              helt plötsligt har blivit byråkrati.
            </seg>
            <seg n="776ed030">
              När regeringen pressas på den här punkten säger man att statliga
              myndigheter inte ska syssla med forskning. Förutom det faktum
              att universitet och högskolor också är statliga myndigheter måste
              man ställa sig frågan: Vilka andra myndigheter kommer att läggas
              ned för att de sysslar med forskning? Är det Brottsförebyggande
              rådet, Väg- och transportforskningsinstitutet eller kanske Totalförsvarets
              forskningsinstitut?
            </seg>
            <seg n="67b6a498">
              Herr talman! Arbetslivsinstitutet är ett nationellt kunskapscentrum.
              ALI sysslar bland annat med forskning som rör nyföretagande, regional
              tillväxt, rörlighet på arbetsmarknaden, lärande och kompetensutveckling,
              ungas villkor i arbetslivet, ledarskapets betydelse samt vad som
              skapar långtidsfriskhet i arbetslivet.
            </seg>
            <seg n="ecc525d7">
              Detta är områden som den så kallade alliansen har pekat ut som
              nyckelområden för att Sverige ska bli ännu framgångsrikare än
              vad det redan är.
            </seg>
            <seg n="d2c40a6d">
              Vill inte alliansen ha de här kunskaperna, eller anser man att
              det är fel kunskaper som produceras?
            </seg>
            <seg n="0af97b27">
              ALI är dessutom Sveriges kontaktorgan i internationella sammanhang
              som rör arbetslivsforskning. När ALI läggs ned blir Sverige i
              stort sett det enda land i Europa utan ett institut av det här
              slaget. Detta har väckt stor förvåning internationellt, eftersom
              Sverige anses ligga i framkant när det gäller forskning kring
              arbetslivets villkor. ALI kommer att bli tvunget att bryta ett
              stort antal samarbeten med europeiska universitet och institut.
            </seg>
            <seg n="3187a750">
              Ohälsan på arbetsplatserna är ett stort samhällsproblem och ett
              ännu större problem för den individ som drabbas av ohälsan. ALI:s
              forskning om vad som orsakar ohälsa på arbetsplatsen är en viktig
              kunskap som bland annat används för att utbilda skyddsombud. Denna
              kunskap och utbildning riskerar nu att försvagas kraftigt.
            </seg>
            <seg n="c4ba4237">
              Dessutom riskerar Arbetslivsbiblioteket att skingras. Det är
              ett nationellt ansvarsbibliotek med en publikt tillgänglig databas
              med årtionden av dokumentation kring arbetslivet. Biblioteket
              utgör en unik nationell kunskapsresurs som inte återfinns exempelvis
              vid universitetsbiblioteken.
            </seg>
            <seg n="c94c370d">
              Herr talman! En av Arbetslivsinstitutets enheter finns i mitt
              hemlän, närmare bestämt i Umeå. Ca 45 personer, därav många kvalificerade
              forskare, blir arbetslösa den 1 juli nästa år. I Umeå är man specialiserad
              på den fysiska arbetsmiljön. Det handlar om sådana saker som vibrationer,
              buller, elektromagnetiska fält, kemiska ämnen i arbetsmiljön,
              byggnadsrelaterad ohälsa, så kallade sjuka hus med mera. Dessutom
              bedrivs ett antal arbetsplatsprojekt inom skogs- och träindustrin,
              gruvor, koks- och smältverk, sjukvården och skolan, för att ta
              några exempel. Kunskapsförmedlingen av denna forskning är en tredjedel
              av enhetens verksamhet. Den sker genom återkommande utbildningar,
              temadagar, seminarier, utbildningsmaterial, nyhetsbrev och webbinformation.
            </seg>
            <seg n="ea4e778a">
              ALI i Umeå försöker dessutom fylla kunskapsluckorna och inte
              bara studera de traditionellt manliga arbetsmiljöerna. Byggnadsrelaterad
              ohälsa drabbar kvinnor i betydligt högre utsträckning än män.
              Där pågår flera forskningsprojekt, bland annat en flerårig studie
              av kontorsarbetets kemiska exponering i relation till hälsoeffekter.
              Flertalet av de över 200 personerna som ingår i studien är kvinnor.
              Allt detta riskerar nu att gå förlorat.
            </seg>
            <seg n="44924627">
              Herr talman! I likhet med i det i dag tidigare debatterade ärendet
              om arbetslöshetsförsäkringen riktar vi socialdemokrater när det
              gäller nedläggningen av Arbetslivsinstitutet kraftig kritik mot
              regeringens slarviga eller snarare obefintliga beredning av ärendet.
              Ingen som helst konsekvensanalys har genomförts. Inga idéer finns
              om hur avvecklingen ska kunna ske på ett förnuftigt sätt utan
              att alltför mycket kunskap går förlorad.
            </seg>
            <seg n="275d7f58">
              Regeringen menar att universiteten kan ta över en del av ALI:s
              forskning. Detta kan universiteten göra, men då krävs att de får
              ekonomiska resurser för det. Några sådana medel finns inte i budgeten.
            </seg>
            <seg n="5228b227">
              Det sägs att medel till arbetslivsforskning ska fås i konkurrens
              med andra forskare. Problemet är att det inte finns några medel
              att konkurrera om. 350 miljoner försvinner från ALI, och 34 miljoner
              tillförs Fas som bland annat finansierar arbetslivsforskning.
            </seg>
            <seg n="81c49be9">
              I Umeå sysslar ALI i stor utsträckning med tillämpad forskning,
              och när det gäller den finns i princip inga medel att söka från
              forskningsfinansiärer. Och universiteten har inget långsiktigt
              uppdrag att syssla med tillämpad forskning. Tillämpad forskning
              måste finansieras på annat sätt.
            </seg>
            <seg n="5dca3e82">
              Herr talman! Det är uppseendeväckande att inför en så extraordinär
              åtgärd som att lägga ned ALI ville regeringen inte ens veta hur
              ALI fullgjorde sitt uppdrag. Den socialdemokratiska regeringen
              gav i september i fjol Statskontoret i uppdrag att utvärdera ALI:s
              verksamhet. Uppdraget skulle redovisas den 15 januari nästa år.
              I november i år får Statskontoret sitt uppdrag återkallat samt
              order om att uppdraget inte ska redovisas. Det kan inte tolkas
              på annat sätt än att genomförandet av nedläggningen är viktigare
              än att forskningen får en chans att fortsätta.
            </seg>
            <seg n="7fe0923e">
              Avslutningsvis kan jag konstatera att regeringen i alla fall
              är konsekvent i sin attack mot arbetsmiljöarbetet. Arbetsmiljöverket
              får sina anslag minskade med 50 miljoner nästa år, 100 miljoner
              2008 och 155 miljoner 2009, även detta som ett led i att minska
              den statliga byråkratin.
            </seg>
            <seg n="9e35d658">
              För Västerbottens del innebär det att antalet inspektörer i princip
              halveras under 2008. Det betyder 800 färre besök vid länets arbetsplatser.
              Sverige kommer 2009 att ha det lägsta antalet inspektörer per
              miljon anställda i Norden.
            </seg>
            <seg n="60ea0c5c">
              Vi socialdemokrater avvisar nedläggningen av Arbetslivsinstitutet
              och neddragningar på Arbetsmiljöverket.
            </seg>
          </u>
          <note n="d5dad635">
            I detta anförande instämde Ann-Christin Ahlberg, Luciano Astudillo,
            Patrik Björck, Lars Mejern Larsson, Sylvia Lindgren, Jennie Nilsson,
            Marina Pettersson, Britta Rådström, Anneli Särnblad, Tommy Ternemar
            och Maria Öberg (alla s).
          </note>
          <note type="speaker" n="f4222289">
            Anf. 191 TORBJÖRN BJÖRLUND (v):
          </note>
          <u who="torbjorn_bjorlund_cfaa39" xml:id="i-4b86377324eb7717-5" n="3a5024d0">
            <seg n="4d262d03">
              Herr talman! Jag ska börja med att yrka bifall till de reservationer
              som finns och som har lyfts av min partikamrat Josefin Brink,
              reservationerna 12, 17 och 26.
            </seg>
            <seg n="04c1356d">
              Jag ska fylla på det som Lars Lilja så förtjänstfull drog här.
              Jag kommer att redovisa Vänsterpartiets synpunkter när det gäller
              arbetsmiljöarbete och Arbetslivsinstitutets nedläggning.
            </seg>
            <seg n="6ff3a660">
              Det görs kraftiga neddragningar i regeringens budget just på
              arbetsmiljöarbetet. 30 % dras ned på Arbetsmiljöverket, och Arbetslivsinstitutet
              läggs ned. Det är ett antal hundra miljoner som man ska spara
              på det. Syftet är naturligtvis att vi ska få utrymme för skattesänkningar.
              Men det finns också andra syften som jag återkommer till och som
              jag tror kanske är viktigare för den här regeringen.
            </seg>
            <seg n="ea884465">
              De senaste åren har arbetsmiljöarbetet i alla fall till viss
              del varit framgångsrikt. En undersökning från Arbetsmiljöverket
              om hur många som har besvär på grund av arbetsmiljön visar på
              en vikande trend. Det är på nedgång. Det blir bättre. Det är alltså
              färre människor i dag som drabbas av lidanden som orsakas av en
              dålig arbetsmiljö.
            </seg>
            <seg n="f286e1c8">
              Det är god samhällsekonomi. Vi sparar pengar på det genom att
              färre människor går sjukskrivna och lider av dålig arbetsmiljö.
              Det är viktigt att den trenden får fortsätta.
            </seg>
            <seg n="caada99e">
              Med regeringens nedskärningar blir bevakningen av riskfyllda
              arbeten sämre, kunskapen om faror i arbetslivet minskar, och risken
              att råka ut för någon olycka eller att drabbas av en farlig arbetsmiljö
              ökar. Det vet vi. Det är också viktigt att kunskapen om de arbetsmiljöproblem
              som ändå ökar i dag, som framför allt stress och psykosociala
              problem, blir bättre. De sista åren har Arbetsmiljöverket ökat
              sin kompetens på just de här områdena som har varit aktuella.
            </seg>
            <seg n="e78c482f">
              Den kompetensen riskerar nu att försvagas igen. Vi kanske får
              problem på de här områdena framöver i sådana fall.
            </seg>
            <seg n="a2f57ddf">
              Skyddsombudets roll behöver stärkas och arbetsgivarnas ansvar
              för rehabilitering tydliggöras framöver. Arbetslivets utformning
              är i dag en maktfråga. Den som har makten bestämmer vad som är
              problematiskt och hur eller om det ska lösas. Det är viktigt att
              arbetsmiljöarbetet är ett reellt skydd för människor som i dag
              är i beroendeställning till sina arbetsgivare. Det är det som
              arbetsmiljöarbetet syftar till hela tiden.
            </seg>
            <seg n="6c5143fa">
              I dag har vi haft ett antal människor här utanför på Mynttorget
              som har protesterat. De har lämnat över protestlistor till arbetsmarknadsministern.
              Det är människor från Norrland som har tagit initiativet och varit
              här. De är väldigt engagerade i just arbetsmiljöarbetet. Vi måste
              lyssna på de människorna. Det är viktigt att vi har en dialog
              där vi tar till oss det här. Det är regeringens uppgift att lyssna
              på dem.
            </seg>
            <seg n="966bd555">
              Det maktspel som jag tycker att regeringen försöker sig på kommer
              att få rätt stora konsekvenser för många människor ute i arbetslivet
              i dag. Vi i Vänsterpartiet har i vårt budgetförslag avsatt mer
              pengar både för Arbetsmiljöverket och för de regionala skyddsombudens
              arbete för tillsyn. Vi lägger i princip tillbaka de pengar som
              regeringen har tagit bort.
            </seg>
            <seg n="4a83d93d">
              Det andra är nedläggningen av Arbetslivsinstitutet som är ytterligare
              ett stort misstag. För mig är det här något som inte bara handlar
              om pengar. Det handlar också om ideologi, om att man ideologiskt
              vill ta bort det här för att man är rädd för konsekvenserna av
              den politik man för. Jag har lyft fram det här i kammaren förut.
            </seg>
            <seg n="a7f94957">
              I tidningen Ny Teknik publicerades för några dagar sedan en artikel
              undertecknad av 33 professorer från hela världen som haft kontakt
              och samarbete med ALI och sett hur dess arbete och forskning fungerat.
              Jag ska ta ett par citat.
            </seg>
            <seg n="2c66acd7">
              Man menar att ALI har bidragit till den internationella kunskapsmassan
              och till innovativa forskningsmetoder inom alla områden av arbetslivet.
              Man uttrycker farhågor för att internationella nätverk som byggts
              upp ska raseras och den kompetens som byggts upp äventyras. Man
              uttrycker sig också så här: För att skapa en uthållig konkurrenskraft,
              i linje med EU:s Lissabonstrategi, vilket ju är viktigt i de kunskapsbaserade
              ekonomiernas tidevarv, utgör forskningen om teknik, arbetsorganisation
              och innovation en nyckelkomponent.
            </seg>
            <seg n="a438d610">
              Utan att ge något alternativ för var denna forskning ska hamna
              någonstans lägger man alltså ned Arbetslivsinstitutet. Om jag
              nu fattade statsrådet rätt finns det alltså 200 miljoner som skulle
              kunna hamna på det här området. Då är min fråga hur man säkerställer
              den fortsatta forskningen med dessa pengar. Kommer man att öronmärka
              dem, eller finns de bara tillgängliga så att man får söka dem?
            </seg>
            <seg n="93e1752b">
              Varför lägger man ned ett institut som funkar bra, som har ett
              stort internationellt rykte och som har en bra verksamhet som
              man kan fortsätta med? Det är ofattbart att man lägger ned någonting
              som funkar bra och som har gott internationellt rykte och renommé.
              Detta ska man slå sönder. Om man dessutom splittrar det här biblioteket
              som tidigare har lyfts fram blir det väldigt svårt att begripa
              hur vi kan få en lika bra forskning på annat sätt.
            </seg>
            <seg n="0ddc97ff">
              Jag tycker inte att man behöver vara speciellt konspiratoriskt
              lagd för att misstänka att det finns ett annat syfte bakom nedläggningen.
              Med den politik som regeringen nu för kommer problemen med arbetsmiljöer
              att öka. Det är ganska säkert att det kommer att bli problem.
              Eftersom man inte vill ha genomlysning, inte vill ha en regional
              skyddsombudsverksamhet värd namnet, är naturligtvis syftet att
              mörka resultatet av den politik som kommer att föras på arbetsmarknadsområdet.
              Regeringen vill inte att dess klasspolitik ska synas. Det är förståeligt
              men också cyniskt.
            </seg>
            <seg n="c545dd80">
              I den värld där regeringen verkar är den anställde arbetaren
              inte lika mycket värd som företagsägaren. Makten över arbetet
              är inget som den anställde egentligen ska få ta del av. Med den
              helhetsbild som tonar fram utifrån regeringens åtgärder a-kassans
              förändring med mera kommer de framtida låglönebranscher där människor
              tvingas jobba inte att tåla att granskas. Alltså tar man bort
              forskningen och arbetsmiljöarbetet. Den arbetsmiljö som människor
              tvingas acceptera tål inte att synas i sömmarna. Därför måste
              man ta bort både Arbetsmarknadsverkets och ALI:s verksamhet. Detta
              är den nakna sanningen, tycker jag.
            </seg>
            <seg n="fe6b8943">
              Ska nu denna forskning ut på den så kallade öppna marknaden kommer
              den att styras av kommersiella intressen. De som har makten och
              betalar för forskningen kommer att få det resultat de vill ha.
              Det är konsekvensen. Stora företag och institut styrda av kapitalstarka
              intressen kommer att dominera, och de kommer att styra forskningen,
              eller i värsta fall bristen på sådan, till att gynna de egna intressena.
            </seg>
            <seg n="554a51a3">
              Vi i Vänsterpartiet har i vårt budgetförslag även på den här
              punkten återställt regeringens sneddragning. Vår vilja är att
              Arbetslivsinstitutet ska finnas kvar och förändras utifrån en
              långsiktig planering för att möta framtida problem, ingenting
              annat.
            </seg>
            <seg n="ae381129">
              Till sist tycker jag att alliansens företrädare fortfarande är
              oss svaret skyldiga när det gäller hur ni ska säkerställa ett
              bra och professionellt arbetsmiljöarbete i fortsättningen. Var
              forskningen kring arbetslivet kommer att finnas har ni fortfarande
              inte heller redovisat om den nu kommer att finnas kvar.
            </seg>
          </u>
          <note n="4f6e4559">
            I detta anförande instämde LiseLotte Olsson (v).
          </note>
          <note type="speaker" n="532d1eca">
            Anf. 192 ANNA KÖNIG JERLMYR (m):
          </note>
          <u who="anna_konig_jerlmyr_4ae113" xml:id="i-649d401663ba61b3-0" n="8210ccef">
            <seg n="68e0f1ee">
              Herr talman! Den borgerliga regeringen gick till val på att flera
              människor ska komma i arbete. Bakgrunden var att över en miljon
              människor befann sig i utanförskap och inte arbetade eller arbetade
              mindre än de skulle vilja. Sverige stod före valet inför en situation
              där vi hade blivit världsledande på jobblös tillväxt. Vad regeringen
              nu åtagit sig är en kraftfull satsning på att skapa flera jobb.
              För Sveriges bästa och för oss som bor här är det viktigt att
              flera människor har ett jobb att gå till. Vem ska annars garantera
              den välfärd som vi önskar om vi inte har några som drar in skattemedel?
            </seg>
            <seg n="9c9ce6a0">
              Jag vill klargöra att vemsomhelst kan bli arbetslös, och det
              ska inte ses som ett misslyckande. Det är dock viktigt att inte
              stanna kvar för länge i arbetslöshet eftersom man successivt kommer
              allt längre från arbetsmarknaden och riskerar att hamna i utanförskap
              utan en förutsebar privatekonomi, utan arbetsgemenskap med kolleger
              och med känslan av att inte vara behövd eller efterfrågad. Det
              är ingen behaglig känsla.
            </seg>
            <seg n="82806db6">
              Den förra regeringens misslyckade satsningar på att få flera
              i arbete kommer vi inte att fortsätta med. Väljarna gav oss mandat
              att göra någonting nytt för att få arbetsmarknaden på fötter igen,
              och det förtroendet lovar vi att förvalta.
            </seg>
            <seg n="7acbfb13">
              Jag vill ta tillfället i akt att redogöra för de satsningar regeringen
              nu genomför för olika grupper av människor som alla är unika men
              som har det gemensamt att de står långt ifrån arbetsmarknaden.
            </seg>
            <seg n="1101e306">
              Unga är en grupp där arbetslösheten är och har varit oroväckande
              hög. Med nystartsjobben kan unga nu bli betydligt mer attraktiva
              att anställa. Regeringen har också lovat att skyndsamt återkomma
              om en kommande jobbgaranti. Utöver det ska arbetsgivaravgifterna
              halveras för att öka arbetsgivares vilja att anställa unga trots
              att de kanske inte har någon erfarenhet.
            </seg>
            <seg n="e0f13bb3">
              Även långtidsarbetslösa berörs av nystartsjobben. Under 2007
              aviserar regeringen en jobb- och utvecklingsgaranti.
            </seg>
            <seg n="93ca8a98">
              Nystartsjobben riktas också mot sjukskrivna. Det särskilda anställningsstödet
              finns kvar för dem som har varit sjukskrivna i mer än två år.
            </seg>
            <seg n="c0e4d6a2">
              Äldre över 55 får möjlighet att ta del av nystartsjobben upp
              till tio år, det vill säga dubbelt så lång tid som andra grupper.
            </seg>
            <seg n="d1f99a28">
              Invandrare och personer med uppehållstillstånd får nystartsjobb
              under de första tre åren efter det att de kommit till Sverige.
              Försöksverksamheten med arbetsplatsintroduktion permanentas. Utöver
              det ska utbildning i svenska kombineras med exempelvis validering
              av utbildning, praktik, aktivt arbetssökande eller utbildning.
            </seg>
            <seg n="b218fcc7">
              För gruppen funktionshindrade höjs lönebidraget den 1 januari
              2007 från 15 200 kr till 16 700 kr i månaden. Regeringen avser
              även att pröva förutsättningarna för att arbetssökande funktionshindrade
              personer som startar och driver eget företag också ska kunna bli
              berättigade till lönebidrag.
            </seg>
            <seg n="944252e4">
              Detta är några konkreta åtgärder jag vet att de redan nämnts
              i dagens debatt som regeringen genomför för att få arbetslösa
              tillbaka på arbetsmarknaden.
            </seg>
            <seg n="c317e2b5">
              Den öppna arbetslösheten har under den tidigare regeringen hållits
              tillbaka genom omfattande arbetsmarknadspolitiska program. Den
              nya regeringens satsning på ett brett jobbprogram kommer i stället
              att skapa nya riktiga arbeten. Regeringen vill inte avskaffa alla
              arbetsmarknadspolitiska program, men vi vill rikta dem mot de
              människor som står längst ifrån arbetsmarknaden och satsa på de
              program som är mest effektiva.
            </seg>
            <seg n="085a842c">
              När oppositionen anklagar oss för att sänka skatterna för dem
              som tjänar mest handlar det om ren skrämselpropaganda. Skatteavdraget
              kommer att märkas, mina vänner! Flera kommer att få behålla mer
              av sina pengar för eget bruk och använda det efter egna behov.
              Framför allt gäller detta låg- och medelinkomsttagare.
            </seg>
            <seg n="82de8dc1">
              Vi har sett domedagsprofeterna förr. Jag minns den diskussion
              som fördes inför de baltiska staternas inträde i EU. Då målade
              den dåvarande statsministern Göran Persson upp att det minsann
              skulle strömma in tusentals sociala turister till Sverige och
              ta våra bidrag. Det blev dock aldrig så. Det kom aldrig några
              tusentals sociala turister. Måhända kom det en och annan balt,
              men det var nog bara för att vara här som turist och bidra till
              den svenska turistnäringen. Vi såg aldrig röken av de sociala
              turister som den tidigare socialdemokratiske statsministern förutspådde
              skulle komma och utnyttja våra bidrag.
            </seg>
            <seg n="45b9a145">
              Vad berodde då det på? Jo, det var det som var det lustiga: När
              man undersökte viljan att flytta bland invånarna i de nya medlemsstaterna
              visade det sig att de inte alls var särskilt sugna på att åka
              till Sverige och leva på bidrag. De ville mycket hellre i stället
              åka till Irland och England. Varför då? Jo, herr talman, därför
              att det var där jobben fanns, inte bidragen. De hade sluppit ifrån
              en kommunistdiktatur och var vana att leva efter politikers godtycke.
              Självklart var de ute efter jobb där de själva hade möjlighet
              att styra över sina egna pengar och i förlängningen sitt eget
              liv.
            </seg>
            <seg n="3db52cc1">
              Människor vill arbeta. Vi måste komma ihåg att det absolut bästa
              för de arbetslösa är arbete och lön, inte bidrag. Därför, herr
              talman, välkomnar jag regeringens satsningar på att skapa flera
              jobb. Jag ser fram emot ett Sverige dit människor vill flytta,
              inte på grund av våra arbetsmarknadspolitiska program och bidrag
              utan för att vi har riktiga jobb för alla.
            </seg>
          </u>
          <note n="ae17e564">
            I detta anförande instämde Mauricio Rojas (fp).
          </note>
          <note type="speaker" n="17ad35ee">
            Anf. 193 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-11" n="8fbaefc7">
            <seg n="41e08ad4">
              Herr talman! Jag vet inte om Anna König Jerlmyr tror att svenskar
              är så där värst mycket mer annorlunda än balter. Man kan få det
              intrycket om man tittar i det liggande budgetförslaget och vilka
              åtgärder som måste vidtas mot svenska arbetstagare för att de
              ska gå ut i jobb. Det är alltså fråga om att sänka ersättningsnivåer
              och på så sätt få dem att gå ifrån arbetslöshetssoffan och söka
              de jobb som finns. Det står i det vi debatterade tidigare.
            </seg>
            <seg n="deb3922e">
              Här säger Anna König Jerlmyr att balter hellre vill jobba än
              att få bidrag och a-kassa. Men det är precis det som svenskar
              också vill. Därför är det onödigt att ge sig på ersättningsnivåerna
              i en tid där det dessutom inte finns något ekonomiskt skäl att
              göra det. På så sätt försämras också trygghetsförsäkringen.
            </seg>
            <seg n="4a02e82e">
              Läser man den tidigare debatterade texten är inriktningen att
              med hjälp av sänkningar går folk ut i jobb i stället för att lyfta
              bidrag. Det är den cyniska syn som följer den borgerliga regeringen
              i arbetet.
            </seg>
            <seg n="14d41ab2">
              Det talades i anförandet också om att vara världsledande i jobblös
              tillväxt. Det behöver också hyfsas till i debatten. Man kan vara
              överens om att för många saknar jobb i vårt land. Jag har aldrig
              sagt något annat i någon annan debatt. Det är klart att vi ska
              jobba allt vad vi kan för att flera ska komma ut i arbete. Men
              vi får se oss omkring. Under hela debatten i valrörelsen talades
              det om en och en halv miljon, en miljon och sedan en halv miljon
              som stod utanför. Siffrorna har flugit fram här i luften under
              debatten i dag. Okej, räkna så. Då visar det sig att Sverige,
              Danmark, Island och Norge är de länder som har den högsta sysselsättningen.
            </seg>
            <seg n="69a80330">
              Vi behöver inte vara nöjda med detta. Vi behöver inte svartmåla
              oss själva. Men det handlar om att gräva tillräckligt djupa startgropar
              så att analysen i slutet av mandatperioden blir positiv för regeringen.
              Det är väl det som är strategin.
            </seg>
          </u>
          <note type="speaker" n="d5feae2f">
            Anf. 194 ANNA KÖNIG JERLMYR (m) replik:
          </note>
          <u who="anna_konig_jerlmyr_4ae113" xml:id="i-649d401663ba61b3-1" n="8210ccef">
            <seg n="10d780d6">
              Herr talman! Jag håller med Sven-Erik Österberg om att svenskarna
              inte vill ha bidrag utan arbete. Vi har stått inför en situation
              under de senaste tolv åren där vi har sett att arbetsmarknadspolitiska
              program har erbjudits snarare än jobb. Sveriges konkurrenskraft
              och attraktivitet internationellt beror på att det finns växande
              företag, att flera människor är i arbete och att de kan leva på
              sin lön.
            </seg>
            <seg n="73d1eb0c">
              Nu kan vi se att till exempel tjänsteföretagens arbetsgivarorganisation
              går ut med att mellan åren 2005 och 2008 förväntas 175 000 nya
              jobb skapas. Det finns en oerhörd framtidsoptimism för den nya
              regeringens politik. Det ser vi fram emot.
            </seg>
            <seg n="48257dba">
              Nu tror jag återigen att flera människor från andra länder ser
              större möjligheter att komma till Sverige och arbeta därför att
              det här finns arbete åt alla och inte bara bidrag.
            </seg>
          </u>
          <note type="speaker" n="a712325f">
            Anf. 195 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-f0302066261d744a-12" n="8fbaefc7">
            <seg n="af554904">
              Herr talman! Jag har hört flera debattörer i dag slå sig för
              bröstet och säga att alla nu är så jätteoptimistiska därför att
              det är en ny regering. Det är därför det kommer nya tjänstejobb.
            </seg>
            <seg n="00773111">
              Det är fråga om strukturer som finns i botten. Det finns ingen
              politik i världen som kan skapa jobb. Det är med hjälp av den
              ekonomiska politiken där vi kan producera och sälja varor som
              vi skapar efterfrågan. Vi håller därmed upp konsumtionsnivån för
              våra invånare och det blir en inhemsk efterfrågan. Det är det
              som skapar jobb. Det är det som har lagt grunden till den sysselsättningsökning
              som finns just nu.
            </seg>
            <seg n="aa61e5af">
              När tillverknings- och exportindustrin går bra skapas det också
              jobb i tjänstesamhället. Får människor pengar och kan konsumera,
              vilket en positiv reallöneutveckling har lett till under många
              år, den bästa på årtionden, skapas sysselsättning i tjänstesamhället.
            </seg>
            <seg n="bf6cee56">
              Man ska vara lite försiktig med att slå sig för bröstet och säga
              att bara för att det nu är en moderatledd regering bubblar alla
              av glädje i samhället och att det är därför det blir jobb.
            </seg>
            <seg n="d771f7c4">
              Så småningom kommer rannsakningens timme, och då får vi se om
              politiken verkligen bär. Vad ni hittills har presterat är att
              försämra ersättningsmässigt för dem som har det svårast i samhället.
              Sedan talar ni om riktiga jobb i stället för arbetsmarknadspolitiska
              åtgärder.
            </seg>
            <seg n="5598c8fe">
              Vad ni omedelbart har lyckats åstadkomma är att försämra i de
              delarna. Ni har inte talat om var jobben finns i samhällsapparaten.
              Det ska komma senare. Jobbgarantin och så vidare ska komma senare.
              Det ska bli intressant att se vilka brister som ska täckas upp.
              Den debatten ska vi återkomma till så småningom.
            </seg>
          </u>
          <note type="speaker" n="3258e6cc">
            Anf. 196 ANNA KÖNIG JERLMYR (m) replik:
          </note>
          <u who="anna_konig_jerlmyr_4ae113" xml:id="i-649d401663ba61b3-2" n="8210ccef">
            <seg n="039d81ae">
              Herr talman! Regeringen aviserar långtgående planer för att underlätta
              för företagare, inte bara att driva och starta företag utan också
              att anställa. Bland annat förbättras 3:12-reglerna. Sjukförsäkringsavgifterna
              sänks. Revisionsplikten avskaffas. Det sker förbättringar i offentlig
              upphandling. Skatterna minskas totalt med 6,6 miljarder under
              nästa år.
            </seg>
            <seg n="c0f06a1e">
              Det här visar Konjunkturinstitutet. Jag skulle vilja återkomma
              till det. Enligt institutet får regeringens politik höga betyg.
              Den ekonomiska tillväxten, tack vare regeringens nya politik,
              förväntas bli högre, arbetslösheten förväntas bli lägre, sysselsättningen
              förväntas öka och inflationshotet förväntas bli lägre. Det gynnar
              Sverige.
            </seg>
            <seg n="03b4bcd7">
              Om vi ska finansiera den välfärd vi vill ha i framtiden är det
              bara att kavla upp skjortärmarna och börja arbeta. Det kommer
              aldrig några arbetsmarknadspolitiska program att lösa. Det handlar
              om vår framtid. Vi måste har flera i arbete, och det är det som
              regeringen nu gör.
            </seg>
          </u>
          <note type="speaker" n="87baf792">
            Anf. 197 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-18" n="2a0fd5ca">
            <seg n="4fb4bfb2">
              Herr talman! Det är givetvis jättebra att ni höjer beloppet för
              lönebidragen. Men det är lite felaktigt att säga att det är den
              nya regeringens förslag. Det fanns med i budgeten för ett år sedan
              att höja i två etapper. Det var s, v och mp som drev igenom det.
              Jag kommer dock inte ihåg om Moderaterna var emot detta då, men
              rätt ska vara rätt. Det är bra.
            </seg>
            <seg n="f2dd816c">
              Är du däremot beredd att skapa flera platser så att flera personer
              kan få lönebidrag? Det är tyvärr många som inte kommer in på arbetsmarknaden
              på grund av olika funktionshinder. Därför är det efterfrågan på
              flera platser. Är det något som du kan tänka dig att titta över
              för att säkerställa att de får in en fot på arbetsmarknaden?
            </seg>
            <seg n="b9c49997">
              Jag reagerade lite på ordvalet att er politik går ut på att se
              till att arbetslösa inte väljer att stanna kvar i arbetslöshet.
              Det är väl ingen som frivilligt vill vara arbetslös? Är det verkligen
              den synen som finns om arbetslösa i samhället? Jag tror inte det.
              Däremot tror jag att det har varit problem med att de inte har
              hittat ett jobb som passar, att de behöver kompetensutveckla sig
              och att det behövs flera jobb. Men jag tror inte att en människa
              frivilligt väljer att vara arbetslös. Jag delar inte den synen.
              Jag hoppas att du inte gör det heller.
            </seg>
          </u>
          <note type="speaker" n="22059a5c">
            Anf. 198 ANNA KÖNIG JERLMYR (m) replik:
          </note>
          <u who="anna_konig_jerlmyr_4ae113" xml:id="i-649d401663ba61b3-3" n="8210ccef">
            <seg n="da3349ae">
              Herr talman! Nej, jag menar så klart inte att någon väljer att
              vara arbetslös. Det får inte ses som ett misslyckande. Jag tror,
              precis som jag har sagt tidigare, att vem som helst kan hamna
              i arbetslöshet. Det viktiga är att snabbt komma tillbaka i arbete.
            </seg>
            <seg n="55e28d08">
              Vi ser att det politiska program som vi har lagt fram kommer
              att göra det enklare och billigare att anställa. Detta ger också
              möjligheter för funktionshindrade, det vill säga att se över varje
              människas förutsättningar att komma tillbaka på arbetsmarknaden.
              Vi har konstaterat att den rehabilitering och de hjälpmedel som
              har funnits för grupperna inte har fungerat tillräckligt väl.
              Därför ser vi nu över företagshälsovården och annat för att stärka
              upp rehabiliteringsinsatserna för till exempel gruppen funktionshindrade.
              Vi vill att de som vill och har möjlighet att arbeta ska få göra
              det. Sedan får vi efter ett tag se hur många som har kommit ut
              på arbetsmarknaden innan det blir en ytterligare förstärkning
              av omfattningen av lönebidragen.
            </seg>
          </u>
          <note type="speaker" n="9f64dc7c">
            Anf. 199 ULF HOLM (mp) replik:
          </note>
          <u who="ulf_holm_74ae2f" xml:id="i-9abf064b05ab8cd5-19" n="2a0fd5ca">
            <seg n="2190efae">
              Herr talman! Det låter bra att ni har så pass positiv inställning
              till detta och inser att kanske inte alla människor naturligt
              får plats på arbetsmarknaden utan behöver olika stöd, bland annat
              funktionshindrade. Det är bra. Jag ser fram emot det förslag som
              ska komma om utökning av antalet platser. Vi påbörjade en förändring
              i Samhalls organisation, och jag hoppas att den nya regeringen
              fortsätter i den stil som s, v och mp började med.
            </seg>
            <seg n="cd4414df">
              Men någon gång i livet kanske när vi blir utkastade från riksdagen
              om fyra år behöver man en omställningsförsäkring. Då är det intressant
              att se på ett av våra grannländer, Danmark. Där har man väldigt
              låg arbetslöshet men väldigt hög ersättningsnivå. A-kassan är
              hög i Danmark.
            </seg>
            <seg n="385f676f">
              Vad är det som skiljer Danmark och Sverige så mycket? Här vill
              ni ju göra precis tvärtom när det gäller det som på EU-språk brukar
              kallas flexicurity och som innebär stark trygghet men också en
              möjlighet till omställning på arbetsmarknaden. Där väljer ni en
              helt annan inriktning genom att ni sänker a-kassenivåerna så drastiskt.
            </seg>
          </u>
          <note type="speaker" n="f4c1c380">
            Anf. 200 ANNA KÖNIG JERLMYR (m) replik:
          </note>
          <u who="anna_konig_jerlmyr_4ae113" xml:id="i-649d401663ba61b3-4" n="8210ccef">
            <seg n="c73ecfb2">
              Herr talman! Jag ska försöka svara på frågan om situationen i
              Danmark. Där kan vi konstatera att man har en hög nivå i a-kassan,
              men såvitt jag förstår är taket också betydligt lägre. Sedan ska
              vi komma ihåg att Danmark inte har satsat på sådana åtgärder som
              plusjobb, som inte omfattas av LAS och har ett lönetak. Jag tror
              att Danmark inte heller har satsat på friår och andra arbetsmarknadspolitiska
              åtgärder, utan de har satsat på incitament att få flera företagare.
              Vi kan se att det är många i Skåne som arbetar i Danmark just
              på grund av den företagsvänliga politik som man bedriver där.
              Jag tror att det är det viktigaste.
            </seg>
            <seg n="e9f9a69f">
              För att få Sverige och arbetsmarknaden på fötter igen måste vi
              underlätta framför allt för små och medelstora företag. Det gläder
              mig att Miljöpartiet har fört fram att det behövs ytterligare
              många åtgärder och att det inte riktigt har räckt till under den
              föregående regeringens styre när det gäller satsningar på småföretagare.
              Där har vi många förslag till konkreta åtgärder som ska underlätta
              för småföretagare att anställa flera. Bland annat handlar det
              om att man ska skapa flera företag som kan hjälpa till att matcha
              arbetssökande in i arbete. Vi har entreprenörskapsprogram, vi
              avskaffar lex Uggla och vi tar bort medfinansieringen av sjuklöneansvaret,
              vilket jag tror kommer att ge betydande effekter för att man ska
              våga anställa igen.
            </seg>
            <seg n="31a765fa">
              Detta är några saker som vi genomför. Jag ser fram emot de kommande
              fyra åren. Jag tror att det kommer att hända en hel del när det
              gäller skapande av arbete och nya företag.
            </seg>
          </u>
          <note type="speaker" n="c389d999">
            Anf. 201 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-2c7682dd70ea4d56-0" n="0307698c">
            <seg n="78046424">
              Herr talman! Varje år genomförs i april månad Workers memorial
              day i flera länder i världen, också här i Sverige. Den firas till
              minne av personer som har förolyckats på sina arbetsplatser. Detta
              sker naturligtvis för att uppmärksamma effekterna av en dålig
              arbetsmiljö men också för att visa på vikten av det förebyggande
              arbetet vikten av skyddsombudens arbete och inspektörernas nödvändiga
              krav på att arbetsgivarna tar itu med riskerna för liv och hälsa.
            </seg>
            <seg n="e1a66910">
              Nu kanske någon tror att vi i Sverige väl ändå är förskonade
              från dödsolyckor, men tyvärr är det inte så. Förra året, 2005,
              omkom drygt 50 personer på sitt arbete här i vårt land. Det motsvarar
              ungefär en person i veckan, exklusive de som förolyckades med
              anledning av stormen Gudrun. Antalet anmälda olyckstillfällen
              och tillbud var många flera.
            </seg>
            <seg n="2b9e884a">
              Tyvärr kan vi också se en negativ utveckling när företag inför
              arbete på löpande band och när system med lagarbete skrotas. Effektivitet
              och produktivitetsutveckling är väl bra, men det har också ett
              pris. Ibland finns det faktiskt två sidor av samma mynt. Det måste
              man vara uppmärksam på.
            </seg>
            <seg n="0ab1ce48">
              Arbetsmiljöverkets arbete behövs för att ta itu med allvarliga
              samhällsproblem, som stress, psykiska påfrestningar och olika
              gifter och kemikalier. Då kan man inte försvara minskade resurser
              till denna verksamhet och den negativa utvecklingen i en föränderlig
              värld.
            </seg>
            <seg n="1e1dd19c">
              Det har alltid funnits starka kopplingar mellan otrygghet och
              ohälsa. De ungas otrygghet och deras situation visar sig också
              i ohälsostatistiken. Det är dokumenterat att unga och anställda
              som saknar rutin löper en ökad risk att råka ut för arbetsskador.
              I dag finns en utbildningsverksamhet i samhället för att utbilda
              skyddsombuden. Den utbildningen är nu starkt hotad.
            </seg>
            <seg n="fad2a5ae">
              Vikten av det förebyggande arbetet mot arbetsskador och ohälsa
              kan inte nog betonas. Samhället förändras och arbetsplatserna
              ser inte likadana ut i dag som för några år sedan. Utvecklingen
              går fort mycket på gott men också en hel del på ont.
            </seg>
            <seg n="a6f092c9">
              Stress, förslitningsskador är till exempel negativa faktorer
              som tenderar att öka. Det är ute på arbetsplatserna, i vardagsarbetet,
              som skyddsombudens verksamhet i huvudsak bedrivs. Självklart är
              utbildning för skyddsombuden i dessa frågor oerhört viktig och
              nödvändig. Men tyvärr finns det redan i dag många skyddsombud
              som saknar utbildning, för omsättningen bland skyddsombuden är
              stor och utbildningen måste hela tiden hållas aktuell. Utbildning
              är som alltid en färskvara. När partsmedlen pengarna till denna
              viktiga utbildning tas bort försvagas arbetsmiljöarbetet väsentligt.
            </seg>
            <seg n="e31fda75">
              Herr talman! Ingen ska behöva bli skadad eller sjuk i sitt arbete.
              Det har vi alla ett gemensamt samhälleligt ansvar för. Därför
              är det svårt att förstå de kraftiga minskningarna av Arbetsmiljöverkets
              resurser, nedläggningen av Arbetslivsinstitutet, försvårandet
              av det vardagliga och kontinuerliga arbetsmiljöarbetet ute på
              arbetsplatserna, vilket bara är några exempel på den hårdhänthet
              och syn på arbetskraft som högerregeringen nu genomför i sina
              attacker.
            </seg>
            <seg n="179b3de0">
              En bra arbetsmiljö kan underlätta arbetet med att få flera människor
              i arbete. Det är ett viktigt instrument i den så kallade arbetslinjen,
              som regeringen säger sig företräda och som har diskuterats förut
              i dag. Men här hänger ord och handling, som i så många andra sammanhang
              när det gäller arbetsmarknadsfrågor, inte ihop.
            </seg>
            <seg n="4d08b68d">
              Det är förödande att minska resurser på ett sätt som försämrar
              arbetsmiljön och drar ned på möjligheten att följa utvecklingen
              på arbetsmiljöområdet, och att upphöra med medvetna satsningar
              på viktiga områden och då inte minst den psykosociala arbetsmiljön.
            </seg>
            <seg n="c1731139">
              Den politik med kraftiga nedskärningar som nu genomdrivs begränsar
              möjligheterna för arbetslösa att få tillgång till utbildningsinsatser
              och andra kompetenshöjande insatser för att möta de ökande kraven
              på arbetsmarknaden. Och den begränsar kraftigt tillsynen över
              arbetsmiljön på de svenska arbetsplatserna samt försvårar det
              internationellt uppmärksammade forskningsarbetet som ALI bedriver.
            </seg>
            <seg n="76a889f9">
              Målet borde vara en bra och utvecklande arbetsmiljö, inte en
              utveckling som går tvärtemot vad som är önskvärt och rimligt i
              ett välfärdssamhälle. Det är olyckligt att Sverige nu ska tvingas
              ta steg tillbaka i arbetsmiljöarbetet.
            </seg>
            <seg n="d9da3f29">
              Herr talman! Människor ska inte behöva bli sjuka eller skadas
              på arbetet. Därför måste det ute på arbetsplatserna bli flera
              arbetsgivare som arbetstagare som engagerar sig i det förebyggande
              arbetsmiljöarbetet. Men tyvärr saknas den framsyntheten i den
              borgerliga regeringen, vilket budgeten är ett mycket tydligt bevis
              på.
            </seg>
          </u>
          <note n="db4358a8">
            I detta anförande instämde Ann-Christin Ahlberg, Ann Arleklo,
            Luciano Astudillo, Patrik Björck, Christer Engelhardt, Peter Jonsson,
            Jennie Nilsson, Ronny Olander, Jasenko Omanovic, Christina Oskarsson,
            Anneli Särnblad och Maria Öberg (alla s) samt Josefin Brink (v).
          </note>
          <note type="speaker" n="08163462">
            Anf. 202 KALLE LARSSON (v):
          </note>
          <u who="kalle_larsson_7fdd7a" xml:id="i-1ebcd6c0a8dedc89-0" n="8ec7e54c">
            <seg n="57e0f06d">
              Herr talman! En lång dags färd mot votering börjar gå mot sitt
              slut. Men ännu är några talare kvar på listan, och vi har nog
              en del att säga.
            </seg>
            <seg n="f317feaa">
              Nu börjar avslöjandena bli tydliga. Vi har sett en allians och
              inte minst just Folkpartiet, i dag företrätt av ministern som
              har gjort kampen mot utanförskapet till den påstått viktigaste
              frågan. Man har talat om utanförskapsområden. Man har sagt att
              detta är ödesfrågor för Sverige. Jag tror att man har rätt. Men
              nu börjar verkligheten krypa in under skinnet på alliansen.
            </seg>
            <seg n="6e29b330">
              Nu börjar man fråga sig vad det var för förslag man egentligen
              hade att presentera. Visst finns det en del förslag. Jag ska inte
              vara orättvis. När det gäller försämringar ser vi en rad exempel
              på detta. Försämringarna i a-kassan är uppenbara. De har debatterats
              länge här i dag. Det är förslag om sänkning av sjukersättning
              och sjukpenning. Det är förändringar som också berör föräldrar
              när det gäller pensionsrätt.
            </seg>
            <seg n="4f0b7873">
              Försämringarna är ju klara. De är skarpa och tydliga. Också de
              kommer att kännas in på bara skinnet av den som drabbas av alliansens
              politik. Nedläggningar är man också ganska duktig på. Jag har
              sett ett antal exempel presenterade i dagens debatt. Jag tänkte
              nämna ett par som rör det som brukar kallas integrationsarbete.
            </seg>
            <seg n="25f55dc3">
              Man lägger ned Centrum mot rasism av den enkla anledningen att
              man inte gillar det som Centrum mot rasism håller på med. Snacka
              om politisk styrning!
            </seg>
            <seg n="396c2558">
              Man lägger ned Integrationsverket. Jag kan på sätt och vis ha
              en respekt för det resonemanget. Men man gör det utan att ha en
              aning om vart de uppgifter ska ta vägen som verket i dag bedriver.
              Det gör mig förvånad att den lättsinnigheten får styra när man
              har haft uppfattningen att det ska vara så viktigt att bekämpa
              utanförskapet.
            </seg>
            <seg n="9d7a7529">
              När det gäller de positiva förslagen och det som skulle göra
              saker och ting bättre för vanligt folk i det här landet är det
              en annan alliansregering vi nu ser framför oss.
            </seg>
            <seg n="25567de8">
              Då är Det nya arbetarpartiet plötsligt Det nya avvaktarpartiet.
              Då är det Det kristdemokratiska utredarpartiet vi har framför
              oss. Det är Folkpartiet, vi återkommer, liberalerna. Det är utredningar
              som presenteras. Det är resonemang om vi tar det där sen, vi bereder
              frågan på Regeringskansliet, jag har ingen aning just nu, vi tänkte
              att vi kanske får en aning i vår, och sedan kan man tolka de förslagen.
            </seg>
            <seg n="2ddc49f9">
              Jag tror att det är värt att också notera vad det är man slår
              sig för bröstet för. Först och främst står det i dagens betänkande
              att man vill förbättra sfi, svenska för invandrare. Det är i allt
              väsentligt en fortsättning på det som den tidigare majoriteten
              genomförde.
            </seg>
            <seg n="1b7f25c3">
              Det står att man vill förbättra valideringen. Också det är en
              fortsättning på det som den tidigare majoriteten inledde. Det
              är ingen ny kursändring där, fastän allt med den tidigare integrationspolitiken
              var så misslyckat.
            </seg>
            <seg n="014a6ec2">
              Det går till och med så långt i dagens debatt att man slår sig
              för bröstet och gör sig stolta över att man avsätter 13 miljoner
              kronor till Diskrimineringsombudsmannen. Det var pengar som avsattes
              i vårbudgeten, inte i den budget som den borgerliga alliansen
              nu har lagt på kammarens bord. De avsattes i vårbudgeten som presenterades
              av tre helt andra partier än de fyra som nu påstår sig utgöra
              en allians.
            </seg>
            <seg n="bc61c558">
              Avidentifierade ansökningshandlingar är någonting väldigt positivt,
              fastän de fyra partierna i alliansen vid flera tillfällen har
              röstat ned sådana förslag i kammaren. Jag förstår att man måste
              greppa efter halmstrån när man har beskrivit politiken som så
              misslyckad och sedan har så lite att komma med själva.
            </seg>
            <seg n="9d076ead">
              Jag tror att man ändå ska granska det språkbruk som majoriteten
              här väljer att använda för att beskriva vad man vill åstadkomma.
              Man skriver i betänkandet att man vill frigöra människors inneboende
              kraft och bryta utanförskap. Det är så man vill arbeta när det
              gäller det som kallas integrationspolitik.
            </seg>
            <seg n="dfd4d188">
              Det är en helt annan riktning än det som Vänsterpartiet har försökt
              att initiera. Det är inte så märkligt, kan man tycka. Men det
              sägs inte ett ord om maktdimensionerna i integrationspolitiken.
              Det sägs inte ett ord om kamp mot rasism och strukturell diskriminering.
            </seg>
            <seg n="c96207bb">
              Tvärtom skriver man på ett annat ställe att man ska bekämpa etnisk
              bortsortering på arbetsmarknaden. Det är ett intressant ordval:
              bortsortering. Det är möjligt att man bara försöker välja ett
              mer vardagligt språkbruk. Men det kan också vara ett exempel på
              att man inte vågar ta uttryck som strukturell diskriminering i
              sin mun eller skriva det i sina betänkandetexter.
            </seg>
            <seg n="6420d69b">
              Herr talman! När man granskar det förslag som i dag ligger på
              kammarens bord beträffande integrationspolitiken är det ganska
              uppenbart, inte att kejsaren är naken, men att förslagen är tomma.
              Den retorik man presenterade i valrörelsen motsvaras inte av någon
              verklig förändring av svensk politik.
            </seg>
            <seg n="3dba267d">
              Jag förstår att man har ont om tid. Jag ska till och med vara
              så pass schyst att jag säger att jag begriper att man måste återkomma
              med en del förslag senare och att man inte kan göra allting över
              en natt. Men kunde man inte ha gjort någonting mer än så här?
            </seg>
            <seg n="1a602212">
              Kunde man inte ha gjort någonting mer än att komma med en allmän
              nedläggning, försämring och sedan fromma förhoppningar om att
              jobben kommer? Det låter för övrigt nästan som ett eko av en tidigare
              statsminister, en statsminister som sade: Jobben kommer ändå.
            </seg>
            <seg n="9daffbdf">
              Det var illa när Göran Persson använde sig av det uttryckssättet.
              Det är lika illa när alliansen nu låtsas som om jobben kommer
              på grund av deras politik, som inte ens börjar gälla förrän tidigast
              den 1 januari nästa år.
            </seg>
            <seg n="1a489a51">
              Herr talman! Vi har varit kritiska mot mycket av det som alliansen
              har presenterat när det gäller integrationspolitik. På sätt och
              vis kanske man ska vara lycklig och glad över att den inte genomför
              mer. Men den retorik man har haft är så illa rimmande med den
              handling man nu uppvisar att det ändå måste kommenteras här från
              riksdagens talarstol. Den tomhet varmed tunnorna nu låter är öronbedövande.
            </seg>
            <seg n="e4a39a26">
              Herr talman! Jag tror att man ska vara medveten om att mot detta
              står en helt annan politik. Det är inte en socialdemokratisk politik,
              som i allmänhet har låtsats som att det inte har funnits några
              större problem. Det är faktiskt vad den socialdemokratiska regeringen
              i allt väsentligt tidigare har gjort.
            </seg>
            <seg n="a0aeca4e">
              Det är i stället en politik som tar krafttag mot diskriminering,
              som bekämpar rasistiska strukturer i det svenska samhället och
              i den internationella politiken. Det är en generell välfärdspolitik
              som ger varje människa möjligheten till ett arbete, en bostad
              och utbildning på lika villkor. Den politiken är möjlig om man
              väljer den vägen. Men här väljer man att inte göra något särskilt.
            </seg>
            <seg n="58719871">
              Herr talman! Jag tror att vi kommer att ha en spännande vår framför
              oss när alla dessa förslag som utreds och väntas på ska komma.
            </seg>
            <seg n="32886aa8">
              Jag ska avsluta med att ändå notera en sak som rör dagens betänkande.
              Det handlar om kommunmottagandet. Vi välkomnar förstås den höjning
              av ersättningen för kommunmottagande som nu genomförs, men den
              är alldeles för liten. Vänsterpartiet föreslår mycket mer.
            </seg>
            <seg n="631ff35c">
              Man kommer inte ens med den höjning som alliansen nu föreslår
              för att kompensera kommunerna för de kostnader som faktiskt finns.
              Det är därför vi föreslår att man ska lägga till ytterligare pengar
              för att kompensera kommunerna bättre.
            </seg>
            <seg n="ec243710">
              Man är inte beredd att göra någonting på den andra och kanske
              avgörande punkten, nämligen att göra alla kommuner ansvariga för
              flyktingmottagandet. Det är inte Södertälje kommun eller Malmö
              kommun som har undertecknat Genèvekonventionen, utan det är Sverige
              som nation.
            </seg>
            <seg n="743dc22b">
              Det borde vara dags att se till att alla kommuner delar på ansvaret
              inte på bördan, utan på ansvaret att se till att de internationella
              konventioner som Sverige har undertecknat också kan uppfyllas
              i verkligheten.
            </seg>
          </u>
          <note n="0d698cfb">
            I detta anförande instämde Torbjörn Björlund, Josefin Brink och
            Jacob Johnson (alla v).
          </note>
          <note type="speaker" n="a95ed5c3">
            Anf. 203 Statsrådet NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-bf45f2f7f1c0c524-7" n="921f2c34">
            <seg n="05369740">
              Herr talman! Som vanligt när Kalle Larsson talar är det mycket
              retorik och lite innehåll. Jag hann ändå uppfatta två saker som
              jag skulle vilja korrigera.
            </seg>
            <seg n="359374e1">
              Det ena är att vi inte lägger ned Centrum mot rasism. Vi kan
              inte lägga ned Centrum mot rasism. Det är en ideell organisation.
              Det enda regeringen säger är att det inte finns någon anledning
              till att Centrum mot rasism ska glida fram i en gräddfil och få
              statsanslag direkt i budgeten. Vi kan inte hitta några argument
              för det. De får som alla andra organisationer som jobbar med de
              frågorna ansöka om medlen hos, i dag, Integrationsverket. I morgon
              får vi se var de medlen hamnar. Värre än så är det inte. Regeringen
              kan inte lägga ned ideella organisationer.
            </seg>
            <seg n="21574476">
              Varför går inte kommunikationen med Vänsterpartiet riktigt hem?
              Det handlar om den relation som den förra regeringen har haft
              med Centrum mot rasism. Regeringen har startat organisationen.
              Regeringen har bestämt hur stort anslag den ska ha utan att man
              har redovisat den verksamhet organisationen ska bedriva. Regeringen
              har godkänt detta anslag år ut och år in. De 20 miljonerna har
              gått åt, och man har inte krävt att få någon leverans tillbaka
              för de pengarna.
            </seg>
            <seg n="998b72d5">
              Det är den relation som har funnits. Men jag tycker inte att
              någon regering ska ha den relationen till någon organisation.
              Ideella organisationer ska sköta sin verksamhet själva och de
              ska ansöka om medel utifrån det de gör, och inte bara vad de påstår
              sig vilja göra. Detta var den första saken.
            </seg>
            <seg n="0555c694">
              Den andra saken är att det måste fungera på det sättet att man
              inte kan börja utreda nedläggning eller avveckling av myndigheter
              utan att personalen på den myndigheten vet om det. Då skulle vi
              få se rubriker som lyder: Regeringen planerar i hemlighet nedläggning
              av Integrationsverket. Hur skulle det se ut? Det är klart att
              beslutet måste fattas och offentliggöras. Sedan kan man tillsätta
              en utredning som exakt kollar av hur det ska gå till. Det är så
              det fungerar i Regeringskansliet. Det är så det fungerade med
              den förra regeringen och det är så det fungerar nu. Det är också
              så det kommer att fungera i framtiden.
            </seg>
          </u>
          <note type="speaker" n="96b4dd8e">
            Anf. 204 KALLE LARSSON (v) replik:
          </note>
          <u who="kalle_larsson_7fdd7a" xml:id="i-1ebcd6c0a8dedc89-1" n="8ec7e54c">
            <seg n="f5d3847d">
              Herr talman! Detta är ganska kännetecknande. Statsrådet begär
              replik på mitt anförande där jag i ganska grova eller i alla fall
              ganska tydliga ordalag det är helt riktigt anklagar regeringen
              för att knappt göra någonting alls av den oerhört dramatiska situation
              som man tidigare i valrörelsen har beskrivit när det gäller utanförskapet.
              Och statsrådet väljer då att korrigera mig på några faktapunkter.
            </seg>
            <seg n="e09caeb9">
              Låt oss ta den diskussionen först, då! Det är riktigt; Centrum
              mot rasism är en organisation som är fristående och har så varit
              hela tiden. Den tidigare majoriteten, och inte alls regeringen,
              har godkänt ett anslag. Regeringen godkänner inga anslag i budgeten,
              utan det gör riksdagsmajoriteten. Sabuni har tidigare inte ingått
              i majoritet men i alla fall i kammaren, och hon borde känna till
              detta. Det är inget konstigt om man vill göra särskilda satsningar
              och om man vill prioritera att kampen mot rasism stärks. Då markerar
              man detta och ger ett anslag till det här. Att dra bort anslaget
              är detsamma som att ge signalen att verksamheten inte är viktig
              och borde läggas ned.
            </seg>
            <seg n="a301fe49">
              När det gäller Integrationsverkets nedläggning kan man förstås
              ge signaler. Men varför denna korta tidsplan? Hur ska man kunna
              känna sig säker på att den forskning och det informationsarbete
              som ändå bedrivs och det tryck som behöver upprätthållas gentemot
              kommunerna för att man ska sköta introduktionen, som ju borde
              skötas oändligt mycket bättre än i dag, också verkligen utförs?
            </seg>
            <seg n="345a7761">
              Har statsrådet ingenting att säga om de avgörande grundskott
              som jag riktar mot hela regeringens så kallade integrationspolitik?
              Ni är snabba med nedskärningar, nedläggningar och försämringar
              för vanligt folk. Men i denna ödesfråga har ni ingenting annat
              att åstadkomma än fromma förhoppningar om att jobben eventuellt
              kommer. Det handlar om några tusen nystartsjobb. Samtidigt tar
              ni bort ett större antal tusen som i dag finns i arbetsmarknadspolitiska
              åtgärder.
            </seg>
            <seg n="f5a6d452">
              Är svaret på den kritik jag riktar verkligen att korrigera faktafel?
            </seg>
          </u>
          <note type="speaker" n="a95c5f98">
            Anf. 205 Statsrådet NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-bf45f2f7f1c0c524-8" n="921f2c34">
            <seg n="bfeca3df">
              Herr talman! Kalle Larsson vill inte se vår politik därför att
              han inte gillar det vi beskriver. Vi talar om att skapa flera
              jobb på den offentliga marknaden genom de pengar som kommer från
              den privata marknaden. Det är ju de pengarna som kan satsas.
            </seg>
            <seg n="f95f4f17">
              Kalle Larssons och hans partis förslag är att vi i stället ska
              anställa hundratusentals personer i den offentliga sektorn utan
              att förklara var pengarna ska komma ifrån.
            </seg>
            <seg n="f42717a6">
              Det är enkel matematik, Kalle Larsson! Skattemedel måste komma
              någonstans ifrån för att kunna användas i den offentliga sektorn.
              Det är därför hela budgeten och hela regeringens politik går ut
              på att skapa jobb. Den går inte ut på att administrera arbetslösheten
              eller bidragsgivningen. Friska vuxna människor ska ut i jobb.
            </seg>
            <seg n="6742de3f">
              Eftersom du inte delar uppfattningen att det ska skapas jobb
              och att människor behöver jobba eller delar synen på de reformer
              som vi genomför för att jobb ska skapas så blir det inte så mycket
              att diskutera. Du har din politik, och du tror inte på den politik
              vi har. Men när det blir konkreta faktafel vill jag gärna säga
              till lyssnarna att du helt enkelt har missuppfattat det här eller
              också väljer du medvetet att missleda dem som lyssnar.
            </seg>
            <seg n="2c559461">
              Den här regeringen satsar på jobben, Kalle! Det ska löna sig
              att arbeta. Det ska vara enklare att anställa. Nya jobb ska stimuleras
              genom att vi gör det enklare för företagen när det gäller de regler
              som kostar samhället väldigt mycket. När vi har gjort detta får
              vi också pengar till den offentliga sektorn som är så viktig såväl
              för er som för oss andra.
            </seg>
          </u>
          <note type="speaker" n="2dec707d">
            Anf. 206 KALLE LARSSON (v) replik:
          </note>
          <u who="kalle_larsson_7fdd7a" xml:id="i-1ebcd6c0a8dedc89-2" n="8ec7e54c">
            <seg n="6954ac7f">
              Herr talman! Jag konstaterar återigen att det enda som statsrådet
              egentligen vill diskutera är eventuella faktafel.
            </seg>
            <seg n="6dff83c7">
              Det politiska innehållet och den kritik som riktas mot regeringens
              politik i övrigt vill hon inte kommentera. Det kommer att finnas
              många tillfällen då Nyamko Sabuni kommer att få återkomma till
              att inte vilja kommentera kritik riktad mot den politik som förs.
            </seg>
            <seg n="8819670a">
              Jag kan trots det nu säga att när det gäller satsningarna på
              nya jobb har vi en fullt ut finansierad budget. Det går bra att
              läsa den och se varifrån pengarna kommer. Då kan man konstatera
              att det är fullt möjligt att under de kommande tre åren anställa
              150 000 personer i den offentliga sektorn. Det är också möjligt
              att satsa på att människor kan få anställningar inom privat sektor,
              men den offentliga sektorn kan vara motor i den tillväxt som vi
              skulle vilja se.
            </seg>
            <seg n="eb6256e2">
              Här finns det möjligheter. En sak ska man vara fullständigt övertygad
              om att människor för att kunna komma in i det svenska samhället
              behöver arbete. De behöver inte fromma förhoppningar om att företagen
              eventuellt nyanställer om man sänker skatten för dem. Det finns
              inga egentliga garantier för att det leder till några nya jobb.
            </seg>
            <seg n="51fcef6a">
              Ni har ägnat en hel dag åt debatt här i kammaren alltför lång
              tycker några som står längs väggarna just nu utan att kunna presentera
              ett enda konkret argument för att sänkningar och försämringar
              i a-kassan ger ett enda nytt jobb. Ni har ägnat en hel dag här
              åt att försöka förklara på vilket sätt er politik skulle skapa
              ett enda nytt jobb, och inte lyckats. Det enda ni kommer att kunna
              skapa är en låglönemarknad. Vi vet mycket väl vilka det är som
              har de lägsta lönerna på en låglönemarknad. Det gäller att titta
              på vilket annat land som helst med den situationen.
            </seg>
            <seg n="cac5f176">
              Vi har all anledning att återkomma till debatten. Fortsättningsvis
              förväntar jag mig att vi kan få en politisk debatt och inte bara
              en om rena faktafrågor.
            </seg>
          </u>
          <note type="speaker" n="cda0f6e9">
            Anf. 207 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-e762eb559ea085b7-0" n="36da1fc3">
            <seg n="9f912b5e">
              Herr talman! Den socialdemokratiska integrationspolitiken får
              till stora delar leva vidare. Det går inte att förstå detta på
              något annat sätt. Det gäller såväl i mål som i inriktning och
              intentioner.
            </seg>
            <seg n="eab8384e">
              Sverige ska vara ett land med möjligheter för alla. Den generella
              politiken på alla områden utformas efter människors individuella
              behov och inte deras bakgrund. Invandrare ska ses som individer
              och inte som homogena kollektiv. Huvudregeln är generella åtgärder
              och inte säråtgärder. Undantag ska endast komma i fråga när det
              gäller invandrares första tid i Sverige.
            </seg>
            <seg n="7c932501">
              Detta menar den borgerliga regeringen är en ny integrationspolitik.
              Men vad i detta är nytt? Integrationsministern talar om bättre
              utbildning i svenska, kortare väg till arbete och ökade insatser
              för att motverka diskrimineringen. Men vad i detta är nytt? Det
              är ju socialdemokratisk integrationspolitik. Även om den nya regeringen
              försöker paketera integrationspolitiken som ny är det samma politik
              som vi har haft sedan 1997.
            </seg>
            <seg n="2c2d2325">
              Ni tillsätter en storstadsdelegation i linje med den socialdemokratiska
              storstadspolitiken. Ni har tagit över vår politik mot hedersrelaterat
              våld. Sabuni har backat från alla sina grova förenklingar på området.
            </seg>
            <seg n="edcdc7cf">
              Ni genomför det försök med avidentifierade jobbansökningar i
              vissa myndigheter som den förra regeringen förberedde. Precis
              som vi, vill ni stärka skyddet mot diskriminering, även om jag
              här kan se att ni inte vågar gå lika långt som vi för att motverka
              diskrimineringen.
            </seg>
            <seg n="e7cf5832">
              Jag kan ändå inte låta bli att bli orolig. Kritiken mot vår integrationspolitik,
              inte minst från borgerligheten, har varit total. Vart tog de stora
              orden vägen? Varför har kritiken tystnat? Var är de borgerliga
              domedagsprofeterna i dag?
            </seg>
            <seg n="4b98c209">
              Jag är den första att erkänna att en del av kritiken är befogad.
              Vi socialdemokrater tog också till oss den, men inte så mycket
              från de borgerliga slagorden och inte heller från den tendentiösa
              rapport som Folkpartiet presenterade och som de kallade för Utanförskapets
              karta . Där jämförde man siffror för förvärvsfrekvensen 1990 med
              2002 och glömde att berätta om de tre borgerliga åren när utanförskapet
              växte något alldeles oerhört i det här landet. Det var de tre
              första åren på 90-talet.
            </seg>
            <seg n="4862e98f">
              Nej, det är andra rapporter som pekar på att integrationspolitiken
              inte fått önskat genomslag trots stora insatser. Det var därför
              vi tillsatte en parlamentarisk kommitté på området, Integrationspolitiska
              kommittén. Den skulle bland annat titta på inriktningen, samordningen
              och styrningen av politiken. Den har Sabuni lagt ned. Regeringen
              har också beslutat att lägga ned Integrationsverket och dra in
              stödet till Centrum mot rasism.
            </seg>
            <seg n="92922695">
              Den borgerliga regeringens arrogans och det agerande som den
              har visat hitintills är uppseendeväckande. Segregations- och utanförskapsfrågorna
              är en av vår tids stora utmaningar. I stort sett i varje europeiskt
              land brottas man med dessa problem. Vem minns inte upploppen i
              Frankrike? Vem oroas inte av de mord som skedde i Holland och
              som har lett till ett iskallt klimat i det landet? Vem räds inte
              högerpopulismens frammarsch i våra grannländer Danmark och Norge?
              Inte den borgerliga regeringen. Den agerar som om den kan och
              vet allt.
            </seg>
            <seg n="cf24e0c7">
              Granskar man de åtgärder som man vidtagit hitintills är det bara
              symboliska förändringar. Detta är mycket allvarligt. Andra länder
              som slarvat med dessa frågor har fått se konsekvenserna av det,
              och de har varit förödande. I så mycket som tio europeiska länder
              har de främlingsfientliga krafterna nått stora framgångar. I Sverige
              har vi hittills kunna hålla dem borta, men i det här valet var
              de oroväckande nära att nå hit till kammaren.
            </seg>
            <seg n="ec7468c6">
              Herr talman! Sverige står inför stora utmaningar. Sverige och
              svenskheten har förändrats. I dag har mer än 16 % av Sveriges
              befolkning utländsk bakgrund. År 2010 kommer vart tredje barn
              som föds i det här landet att ha en eller båda föräldrarna födda
              i ett annat land. I min hemstad Malmö har redan 40 % så kallad
              utländsk bakgrund och hela 52 % av ungdomarna under 18 år har
              en eller båda föräldrarna födda i ett annat land. Världen har
              kommit till oss, och vi har blivit en del av världen. Vi svenskar
              talar numera ungefär 150 olika språk. I dag startas vart femte
              företag av någon född i ett annat land. Hälften av dem som tar
              ut läkarlegitimation har en utländsk utbildning, och 25 % av alla
              doktorander har utländsk bakgrund.
            </seg>
            <seg n="ba97ea19">
              Också i politiken, näringslivet och akademin slår sig det nya
              Sverige fram och har blivit en självklar del av Sverige. Vi har
              Zlatan Ibrahimovic i idrotten, operasångaren Tito Beltran i kulturen
              och Mustafa Can i litteraturen. Vilken tillgång det är! Vilka
              möjligheter det ger oss i den globaliserade värld vi lever i.
            </seg>
            <seg n="0e6a2547">
              Men samtidigt som det nya Sverige ger oss många möjligheter reses
              många frågor och farhågor. Vad är det sammanhållande kittet i
              det Mångfalds-Sverige som vi ser växa fram? Vad är det svenska
              i den nya globaliserade värld vi lever i? Hur går det med svenska
              språket och våra traditioner? Det är svåra frågor som inte har
              några klara och enkla svar. I Sverige måste vi politiker påbörja
              ett samtal om de förändringar landet genomgått och hur det påverkar
              oss alla.
            </seg>
            <seg n="46a9a8b4">
              I stället har vi en regering som lägger ned den utredning som
              skulle kunna vara ett bra forum för att föra ett samtal över partigränserna
              i dessa så viktiga frågor. I stället har vi en regering som lägger
              ned Integrationsverket och stödet till Centrum mot rasism. I stället
              har vi en regering som kan och vet allt.
            </seg>
            <seg n="e388ac9a">
              Herr talman! Den borgerliga regeringen är naiv och har slagit
              in på en farlig väg. Tror ni verkligen att några nystartsjobb,
              lite bättre sfi-undervisning och tuffare tag mot diskriminering
              löser integrationen? Knappast! Hade det varit så lätt hade den
              socialdemokratiska integrationspolitiken räckt. Arbete och utbildning
              är viktiga förutsättningar för att bryta utanförskapet, men Sverige
              står inför mycket större utmaningar än så. Det är dags att börja
              inse detta.
            </seg>
            <seg n="805463f9">
              Herr talman! Dessutom är den borgerliga politiken för arbete
              och utbildning helt feltänkt. Vi är alla överens om att arbete
              och utbildning är viktiga steg för att klara integrationen. Vi
              är också, åtminstone i retoriken, överens om att en minskning
              av de sociala och ekonomiska klyftorna är rätt politik mot utanförskapet.
              Men vad gör ni? På arbetsmarknadens område kommer ni redan vid
              årsskiftet att skicka ut tusentals människor i totalt utanförskap.
              På skolans område är ni i färd med att förstärka segregationen.
              På skatteområdet lägger ni fram förslag som kommer att öka de
              ekonomiska klyftorna i landet. På det integrationspolitiska området
              lägger man ned Integrationsverket, avbryter den integrationspolitiska
              utredningen och drar ned ambitionerna i kampen mot rasismen.
            </seg>
            <seg n="10541437">
              Den borgerliga regeringens budgetproposition kommer inte att
              bryta utanförskapet. Den kommer att leda till ökade klyftor och
              mer utanförskap. Detta kommer dessvärre att bli en perfekt grogrund
              för mer högerpopulism.
            </seg>
          </u>
          <note n="6cbf9646">
            I detta anförande instämde Ann-Christin Ahlberg, Patrik Björck,
            Claes-Göran Brandin, Susanne Eberstein, Christer Engelhardt, Lars
            U Granberg, Berit Högman, Ann-Kristine Johansson, Peter Jonsson,
            Anders Karlsson, Lars Mejern Larsson, Lars Lilja, Sylvia Lindgren,
            Jennie Nilsson, Ronny Olander, Jasenko Omanovic, Christina Oskarsson,
            Helén Pettersson i Umeå, Leif Pettersson, Britta Rådström, Gunnar
            Sandberg, Hans Stenberg, Anneli Särnblad, Tommy Ternemar, Kristina
            Zakrisson, Maria Öberg och Sven-Erik Österberg (alla s).
          </note>
          <note type="speaker" n="8d19aa7f">
            Anf. 208 MAURICIO ROJAS (fp):
          </note>
          <u who="mauricio_rojas_b80f08" xml:id="i-7108746215cbc207-7" n="e4c6aad0">
            <seg n="856b7ba6">
              Herr talman! Det är en lång debatt som snart är slut. Det är
              kanske bra med en summering, åtminstone av integrationsdelen.
            </seg>
            <seg n="e30ac4b9">
              Jag vill börja med att påpeka en viktig sak. Det är statsrådets
              närvaro under hela debatten. Kommer ni ihåg Jens Orbacks närvaro
              här? Vilken skillnad, mina vänner. Det är viktigt. Statsrådet
              markerar att det här är viktigt både för henne som person och
              för regeringen. Det är en mycket bra början. Tack, Nyamko!
            </seg>
            <seg n="6f5de1c7">
              Det andra gäller att vi egentligen inte har fått någon kritik
              av innehållet i den politik som Nyamko Sabuni presenterade. Vi
              har inte ens fått några kommentarer från oppositionen. Nyamko
              betonade att man nu för första gången ska ta det som beslutades
              1997 på allvar, det vill säga att gå ifrån invandrarpolitik till
              integrationspolitik. Man ska inte göra invandrarskapet till ett
              problem, utan det är utanförskapet som är det verkligen problemet.
              Det har de socialdemokratiska regeringarna inte genomfört.
            </seg>
            <seg n="8a77bfaa">
              Förra året, 2005, granskades integrationspolitiken av Riksrevisionen.
              Rapporten hette Från invandrarpolitik till invandrarpolitik .
              Där beskrev man tydligt misslyckandet med att genomföra det som
              en enig riksdag hade beslutat 1997. Det är mycket viktigt och
              mycket stort att vi nu har en minister som inleder med att säga
              att vi nu ska göra det som ni inte har gjort, det som borde ha
              gjorts för länge sedan. Det är tio år för sent, men det är inte
              vårt problem. Det var ni som inte gjorde vad riksdagen hade beslutat
              att ni skulle göra.
            </seg>
            <seg n="63c31d26">
              Sedan har vi målsättningarna. Jobben är nummer 1 ja. Alla säger:
              Javisst, det är rätt.
            </seg>
            <seg n="cdb104b7">
              Vilken situation har vi ärvt från vänsterregeringen? Sven-Erik
              Österberg ville inte prata om massarbetslöshet. Han tyckte att
              det var en överdrift. Men 60 % av dem i Rosengård har inte jobb.
              Är inte det massarbetslöshet? Vilket ord ska vi använda för det?
              60 % handlar det alltså om. I Rosengård bor 22 000 personer. Det
              är ett helt Landskrona, så det är inte ett litet område.
            </seg>
            <seg n="813652ec">
              60 % av de vuxna som borde ha ett jobb har alltså inget jobb
              att gå till. Är inte det massarbetslöshet, Sven-Erik var någonstans
              du nu är eller Luciano? Vad ska vi kalla det för? Det gäller att
              kalla saker och ting vid deras rätta namn, så säg: Vi misslyckades.
              Vi har lämnat ett land efter oss där det finns en massarbetslöshet.
            </seg>
            <seg n="0665cfbd">
              Massarbetslösheten drabbar alldeles för många människor, men
              det ska vi nog reparera. Det är någonting mycket stort och bra.
            </seg>
            <seg n="3bb7f774">
              Kampen mot diskrimineringen är viktig och bra. Hade ni någon
              kritik mot att vi gick för långt eller så? Vi har gjort mer än
              vad ni på åtta eller tolv år har gjort. Vad gäller diskrimineringen
              har Socialdemokraterna varit mycket frånvarande, lika frånvarande
              som Jens Orback var här i kammaren.
            </seg>
            <seg n="a4a4a329">
              Det sista som Nyamko betonade var att vi nu ska arbeta med den
              gemensamma grunden för Sverige. Vad förenar alla oss som bor här?
              Vad är mångfaldens grund? Det är banbrytande och bra. Det är på
              tiden att någon ställer den viktiga frågan. Inte heller om den
              saken hade ni något att säga.
            </seg>
          </u>
          <note n="d0a2e26b">
            I detta anförande instämde Gunnar Andrén, Hans Backman och Carl
            B Hamilton (alla fp).
          </note>
          <note type="speaker" n="6bc5f8af">
            Anf. 209 LUCIANO ASTUDILLO (s) replik:
          </note>
          <u who="luciano_astudillo_f8d3ee" xml:id="i-e762eb559ea085b7-1" n="36da1fc3">
            <seg n="2ffaecc0">
              Herr talman! Först och främst vill jag vädja till Mauricio Rojas
              att inte prata om före detta statsråd Jens Orback som inte ens
              har en möjlighet att vara här och försvara sig.
            </seg>
            <seg n="308c23f4">
              Jag noterar dock att den nuvarande integrationsministern Nyamko
              Sabuni visserligen sitter med här. Men hon valde att inte ens
              ta en replik på mig alldeles nyss.
            </seg>
            <seg n="052e2215">
              Jag kan ana en viss besvikelse i Rojas anförande. Han var den
              som lyfte in frågorna om segregration och utanförskap på högerkanten
              först som fri debattör, sedan som moderat talesman och nu senast
              som folkpartistisk talesman för integration och mot utanförskap.
            </seg>
            <seg n="032aec72">
              Han som skulle kröna detta med en statsrådspost fick se sig omsprungen
              av Sabuni. Eller är det kanske så att det är den borgerliga politiken
              som gör honom besviken? De stora, bombastiska, orden finns ju
              kvar. Men vad vi hittills sett Nyamko och den borgerliga regeringen
              föreslå på det här området motsvarar inte alls de krav som ställs
              för att komma åt det utanförskap som Rojas så tydligt pekar på.
            </seg>
            <seg n="849ba366">
              Visst har vi anledning att vara självkritiska, Rojas! Det var
              därför som vi tillsatte utredningen utifrån den riksrevisionsrapport
              som du själv tog upp. Den pekade på problemet med att vi inte
              lyckats gå från invandrarpolitik till integrationspolitik. Men
              den gav inget svar om hur . Den sade inte till exempel hur vi
              skulle lägga om styrningen. Därför var utredningen så viktig,
              men den har den borgerliga regeringen och Sabuni valt att lägga
              ned alltså den utredning som skulle ha kunnat ge oss så många
              svar om hur vi kunde förbättra integrationspolitiken.
            </seg>
          </u>
          <note type="speaker" n="b531285d">
            Anf. 210 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-7108746215cbc207-8" n="e4c6aad0">
            <seg n="714253da">
              Herr talman! Ja, i rapporten från Riksrevisionen pekar man på
              det som var problemet. Problemet var ni socialdemokrater som inte
              genomförde den politik som riksdagen beslutade om år 1997. Det
              kan du inte komma ifrån.
            </seg>
            <seg n="da59f0d4">
              Okej, ministern kan inte vara här. Men min kritik gällde de gånger
              han kunde ha varit här men inte var här. Inte heller det kan du
              komma ifrån. Det är bara att gå till protokollet för att se om
              han var här.
            </seg>
            <seg n="3b518616">
              Jämfört med det nya statsrådet är skillnaden väldigt tydlig.
              Det är mycket bra. Det borde också du inse.
            </seg>
            <seg n="1de57dbe">
              Sedan gäller det den besvikelse som Luciano pekade på. Det är
              lite svårt att tolka en man som står här och försöker insinuera
              något sådant. Det är inte en bra stil. Jag är, Luciano, väldigt
              glad över att vi nu för första gången har en integrationsminister
              värd namnet, över att vi har en politik värd namnet och över att
              vi bryr oss och kommer att förändra situationen.
            </seg>
            <seg n="07785f3e">
              Det arv som ni lämnat efter er är utanförskap, frustration och
              problem som vi ska ta itu med. Det är det viktiga för mig. Om
              du tror att människor kämpar för några poster är det kanske ditt
              jag som talar. Så småaktig är inte jag.
            </seg>
          </u>
          <note type="speaker" n="02b01080">
            Anf. 211 LUCIANO ASTUDILLO (s) replik:
          </note>
          <u who="luciano_astudillo_f8d3ee" xml:id="i-e762eb559ea085b7-2" n="36da1fc3">
            <seg n="9d3e8c34">
              Herr talman! Jag noterar att Mauricio Rojas väljer att inte ens
              beröra den integrationspolitiska utredning som skulle se över
              målen för integrationspolitiken och som också skulle se över styrningen
              av politiken alltså den utredning som den borgerliga regeringen
              och Nyamko Sabuni valde att lägga ned.
            </seg>
            <seg n="955031c5">
              Jag vet varför han inte berörde det. Rojas som ledamot av den
              kommittén valde nämligen att närvara på två av fem möten. Han
              var inte intresserad. Då är det svårt att ta upp den diskussionen
              och de samtalen.
            </seg>
            <seg n="4d315de7">
              För övrigt har vi fått en sammanställning av konsekvenserna av
              Integrationsverkets nedläggning det som Gunilla Bruun har utrett.
              Där får vi den bild bekräftad som jag känner att den här regeringen
              ger. Förslaget handlar om att lägga ned hela den utvärdering av
              främjandeverksamhet som Integrationsverket haft. Man tänker också
              upphöra med engagemanget i internationella forum på det här området.
              Detta bekräftar arrogansen. Man vill inte veta, och man vill inte
              kunna. Man tror att man vet och kan allt bäst själv.
            </seg>
            <seg n="f15bd6e3">
              Nej, visst har vi anledning att vara självkritiska och visst
              var det viktigt att försöka hitta svaren beträffande de svåra
              problem som inte bara Sverige brottas med på det här området.
            </seg>
            <seg n="c8f9cb5f">
              Jag vill ändå passa på att fråga Mauricio Rojas, som också han
              verkar kunna och veta allt: Vilket annat land har lyckats med
              de här frågorna? Är det den borgerliga regeringen i Frankrike
              som har gjort det, eller är det den danska borgerliga regeringen
              med Dansk folkeparti som stödparti ett högerpopulistiskt parti?
              Vilken modell tänker den borgerliga regeringen välja på det här
              området?
            </seg>
          </u>
          <note type="speaker" n="8afef582">
            Anf. 212 MAURICIO ROJAS (fp) replik:
          </note>
          <u who="mauricio_rojas_b80f08" xml:id="i-a3459dd057cbc029-0" n="e4c6aad0" next="i-48212de369541b3d-0">
            <seg n="37c37e56">
              Herr talman! Nej, Luciano, jag vet inte. Sådana saker är det
              bara du som kan hitta på. Jag får återkomma när vi har några minuter
              till för att diskutera andra länders integrationsmodeller. Det
              vore rimligt.
            </seg>
            <seg n="9a66670f">
              Ja, den utredning som du hela tiden nämner var jag med i. Den
              utredningen tillsattes därför att ni inte hade en politik att
              genomföra. Ni gjorde som ni brukade göra. Ni utredde de saker
              som ni inte hade något svar om.
            </seg>
            <seg n="f96773d6">
              Vi tror inte att vi vet allt, men vi tror att vi har en politik.
              Vi vill genomföra den politiken. Vi vet vad vi vill göra. Det
              visste inte ni. Därför tillsatte ni en utredning. Det var mycket
              bra att den lades ned; den behövdes inte. Det som behövdes var
              en politik, och en sådan hade inte ni.
            </seg>
            <seg n="d76ac7c2">
              En gång till vill jag, Luciano Astudillo, betona: Den här gången
              har vi en regering som bryr sig och en minister som bryr sig.
              Vi har en politik. Inom några år får vi återigen diskutera. Då
              får vi se om vi har lyckats eller inte. Men ingen ska kunna anklaga
              oss för att ha varit lika likgiltiga som ni var eller för att
              till skillnad från er inte ha brytt oss. Vi ska försöka, och vi
              ska göra vårt bästa. Inte ens det gjorde ni. Det är mycket beklagligt.
            </seg>
          </u>
          <note n="ceb658de">
            Överläggningen var härmed avslutad.
          </note>
          <note n="14012831">
            7 § Beslut om ärenden som slutdebatterats den 19 december
          </note>
          <note n="fcff55c1">
            Punkt 1
          </note>
          <note n="86630cb6">
            Punkt 2
          </note>
          <note n="236b6357">
            Punkt 3
          </note>
          <note n="170ef406">
            Punkt 6
          </note>
          <note n="7a754504">
            Övriga punkter
          </note>
          <note n="fcff55c1">
            Punkt 1
          </note>
          <note n="d1a581f5">
            Punkt 5
          </note>
          <note n="06b3a410">
            Punkt 8
          </note>
          <note n="e353b191">
            Punkt 11
          </note>
          <note n="94842065">
            Punkt 26
          </note>
          <note n="fdbb450e">
            Punkt 33
          </note>
          <note n="af559203">
            Punkt 40
          </note>
          <note n="024f8efd">
            Punkt 41
          </note>
          <note n="1288429a">
            Punkt 45
          </note>
          <note n="4878e308">
            Punkt 46
          </note>
          <note n="15ae6ad0">
            Punkt 47
          </note>
          <note n="7a754504">
            Övriga punkter
          </note>
          <note n="53d05c4b">
            8 § Beslut om ärenden som slutdebatterats vid dagens sammanträde
          </note>
          <u who="mauricio_rojas_b80f08" xml:id="i-48212de369541b3d-0" n="e4c6aad0" prev="i-a3459dd057cbc029-0">
            <seg n="768c7120">
              Återförvisningsyrkande
            </seg>
            <seg n="d3ca9dc6">
              minst en tredjedel
            </seg>
            <seg n="768c7120">
              Återförvisningsyrkande
            </seg>
            <seg n="d3ca9dc6">
              minst en tredjedel
            </seg>
            <seg n="4e115201">
              Återupptagna förhandlingar
            </seg>
          </u>
          <note n="0190c6cf">
            Kallelse till sammanträde
          </note>
          <note n="9bb16418">
            Förste vice talmannen kallade på uppdrag av arbetsmarknadsutskottets
            ordförande arbetsmarknadsutskottet till sammanträde två minuter
            efter att voteringen avslutats.
          </note>
          <note n="b536b9f6">
            Ajournering
          </note>
          <note n="719febfe">
            Kammaren beslutade kl. 20.15 på förslag av förste vice talmannen
            att ajournera förhandlingarna i 30 minuter för att arbetsmarknadsutskottet
            skulle beredas möjlighet att sammanträda.
          </note>
          <note n="122c5dc7">
            9 § Energi
          </note>
          <note n="30ed88c6">
            Föredrogs
          </note>
          <note type="speaker" n="a4e0f066">
            Anf. 213 MIKAEL OSCARSSON (kd):
          </note>
          <u who="mikael_oscarsson_e35f02" xml:id="i-6be0532e59dd772b-0" n="be76755d">
            <seg n="44be7e12">
              Herr talman! I kväll ska kammaren behandla näringsutskottets
              betänkande om utgiftsområde 21 Energi. Inledningsvis vill jag
              framföra att utskottet föreslår att riksdagen säger ja till regeringens
              förslag i budgetpropositionen om 2,7 miljarder kronor i anslag
              till utgiftsområdet och vad regeringen föreslagit beträffande
              de olika anslagen.
            </seg>
            <seg n="be963c20">
              Majoriteten, bestående av Kristdemokraterna, Moderaterna, Centern
              och Folkpartiet, står bakom betänkandet i dess helhet, medan Socialdemokraterna,
              Vänsterpartiet och Miljöpartiet har tio reservationer samt särskilda
              yttranden om budgetförslaget eftersom de avstått från att delta
              i beslut om anslaget.
            </seg>
            <seg n="90175079">
              I betänkandet ingår bland annat energipolitikens mål, innehåll
              och villkor även kärnkraften. Vidare ingår Svenska kraftnäts investeringar,
              inklusive likströmsförbindelsen mellan Sverige och Finland, samt
              Sydlänken mellan Närke och Skåne. Där menar för övrigt majoriteten
              att det inte är en fråga för riksdagen att avgöra vilken teknik
              som ska användas.
            </seg>
            <seg n="373f6fe0">
              Utskottsmajoriteten ställer sig bakom lagförslaget i propositionen
              beträffande den småskaliga vattenkraften. Förslaget innebär att
              principerna för tilldelning av elcertifikat ska vara desamma för
              småskaliga vattenkraftsanläggningar som för övriga anläggningar
              i systemet. Utskottet uppmärksammar dock de oönskade effekter
              som elcertifikatssystemet kan ha vid miljöprövningar.
            </seg>
            <seg n="73086c45">
              Med denna lilla inledning överlämnar jag ärendet till kvällens
              debattörer.
            </seg>
          </u>
          <note type="speaker" n="5fe56412">
            Anf. 214 BERIT HÖGMAN (s):
          </note>
          <u who="berit_hogman_cb2bb0" xml:id="i-7b6fe6fa9de518d8-0" n="70fb7e7d">
            <seg n="f989fc7f">
              Herr talman! Vi politiker kan välja att se energipolitiken som
              ett bekymmer eller som en möjlighet. Vi socialdemokrater väljer
              det sistnämnda. Mänskligheten förfogar i dag över större möjligheter
              än någonsin att lösa de väldiga utmaningar som ligger framför
              oss. För oss är det en självklarhet att social rättvisa och välfärd
              går att förena med produktivitet och tillväxt. Sociala reformer
              bidrar till ekonomiska framsteg. En miljömässig omställning kräver
              nya lösningar, nya sätt att tillföra energi, modern och miljöanpassad
              teknik samt framtida innovationer. Det ger både nya jobb och utveckling.
            </seg>
            <seg n="a60e4698">
              Vi har gjort en hel del redan. En framsynt politik har bland
              annat lett till att vår oljeimport mer än halverats sedan 1979.
              Den förnybara energin har ökat med 31 terawatt sedan 1994. Den
              förnybara elen har tack vare elcertifikaten ökat med 5 terawatt
              sedan 2002. Oljeanvändningen i bostäder och för service har minskat
              med 15 terawatt. Industriproduktionen har faktiskt ökat med 70
              %, men oljeanvändningen i industrin har trots detta minskat.
            </seg>
            <seg n="72ae40ed">
              Men det räcker förstås inte. Vi måste fortsätta bekämpa hotet
              om ett förändrat klimat genom att ställa om vår energiförsörjning
              så att behovet av fossila bränslen bryts. Kärnkraften ska avvecklas
              med hänsyn till sysselsättning och välfärd. En politik som bygger
              på förnybar energi och ökad hushållning, inte minst i våra bostäder
              och gemensamma lokaler, är en politik för framtiden. Här ligger
              en väldigt stor potential, kanske uppåt 30 %. Det finns redan
              nu mycket spännande tvärvetenskaplig forskning, bland annat om
              hur IT-lösningar och design kan få oss att reducera vår energiförbrukning
              i hemmen.
            </seg>
            <seg n="f527f4d1">
              Vår ambition måste vara att vårt beroende av olja ska brytas
              fram till 2020, helt i enlighet med Oljekommissionens rapport.
              Vi vill också inrätta ett nytt investerings- och forskningsprogram
              för att minska beroendet av olja. Vi har i vår budgetmotion redovisat
              medel för detta.
            </seg>
            <seg n="970bcf09">
              De borgerliga partierna har varken visat på metod eller medel,
              trots att det inte går en dag utan att klimatfrågan finns med
              på dagordningen både nationellt och internationellt. Oljekommissionens
              rapport har rönt stor uppmärksamhet internationellt. Vi vill ju
              att Sverige även fortsättningsvis ska vara ett föregångsland när
              det gäller omställning.
            </seg>
            <seg n="7975af1a">
              Herr talman! Miljötekniken är vår åttonde största exportgren,
              men den kan bli mycket större både inom tillverkning och inom
              tjänstesektorn. Bara genom att läsa mina egna dagstidningar hemma
              i Värmland kan jag se att exempelvis solcellsfabriken i Glava
              har ökat antalet anställda från tre till 200 på ett par år. Nu
              är fabriken i startgroparna för nästa stora investering, bland
              annat ett eget FoU-center. Inom parentes måste jag säga att fabriken
              har fått en stor del av sin arbetskraft genom ett bra samarbete
              med arbetsförmedlingen och bra arbetsmarknadsutbildning i regionen.
            </seg>
            <seg n="b8e33858">
              En annan stor industri i Arvika tillverkar värmepumpar och satsar
              också på ett eget FoU-centrum med ett fyrtiotal forskare. Affärerna
              går lysande.
            </seg>
            <seg n="c1b1dd52">
              I Kristinehamn kom för några veckor sedan nyheten om 40 nya jobb
              i en industri som tillverkar komponenter till vindkraftverk. I
              Karlstad-Hammarö tas nu en större vindkraftpark i bruk.
            </seg>
            <seg n="66d33456">
              Jag kan naturligtvis gå utanför hemmaplan och se vad som händer
              i Örnsköldsvik med omnejd. Västernorrland håller på att byta ansikte
              från att vara en av de mest energikrävande basindustrilänen till
              att bli en av de mest energiskapande och miljöteknikexporterande
              länen i vårt land. SKF är en av de världsledande när det gäller
              kullager till vindturbiner. Svenska företag levererar vindkraftparker
              till Kina.
            </seg>
            <seg n="b71a80f7">
              Jag skulle kunna göra listan mycket längre. Detta visar på möjligheter
              för framtiden. Detta hade naturligtvis inte skett utan tydliga
              politiska signaler och tydliga incitament.
            </seg>
            <seg n="3486c569">
              Det är klart att den förra regeringen och vi använde den kraft
              vi hade som ägare i Vattenfall så att Vattenfall gjorde ett ambitiöst
              program för nyinvesteringar och omställning. Det är oerhört viktigt
              att Vattenfall förblir ett statligt bolag. Därför blir jag bekymrad
              över meningen i betänkandet där det framgår att staten således
              bör kvarstå som huvudägare. Jaha är det någon del som ska säljas?
              Vilken del? Det finns ingen tydlighet där. Frågan står obesvarad.
              Vilken del av Vattenfall, och i så fall varför? Det är inte att
              undra på att basindustrin blir orolig och släpper rapporter om
              risken att tusentals jobb försvinner när inte regeringen och dess
              partier förmår att visa vägen in i framtiden. Det är det som skapar
              resultat. Det finns ingen sådan vilja och ambition. Vad händer
              efter 2010? Hur blir det med den bristande konkurrensen som också
              uppmärksammats av EU? Vi lade fram förslag om flera åtgärder på
              detta område. Ingenting av det har följts upp av den nya regeringen.
              Vi efterlyser handling bakom orden.
            </seg>
            <seg n="6a14579f">
              Ena dagen kan vi höra att man vill minska koldioxidutsläppen.
              Andra dagen bromsar man utvecklingen inom kollektivtrafiken och
              bygger mer motorvägar. Man säger att energieffektivisering är
              bra men anvisar inga medel. Vi har de facto medel i vårt budgetförslag
              för detta.
            </seg>
            <seg n="96278e07">
              Hur går det med miljöbonusen till den havsbaserade vindkraften?
              Är regeringen beredd att skicka in den förberedda ansökan om förlängning
              av den stimulansen för att säkerställa framtida projekt?
            </seg>
            <seg n="e40a5128">
              Ytterligare ett exempel är att LRF har gjort bedömningen att
              produktionen av bioenergi kan öka med 30 terawatt och ge 25 000
              nya jobb. Kommer regeringen att bejaka den satsningen? Eller är
              det kärnkraftskramarna som vi såg senast i dag i form av Fredrik
              Reinfeldt i en av kvällstidningarna som kommer att vinna gehör
              inom alliansen? Vilken politik är det som gäller? Någon gång måste
              också ni i regeringspartierna sätta ned foten och tala om vad
              som ska hända efter 2010. Just nu är det en icke-politik. Det
              är en bit av vår politik, och sedan händer ingenting. Det är ett
              stopp för en utveckling. Då förstår jag att basindustrin blir
              bekymrad.
            </seg>
          </u>
          <note n="e9e64fef">
            Herr talman! Jag yrkar bifall till reservationerna nr 1, 4 och
            8.
          </note>
          <note n="414b22cf">
            I detta anförande instämde Alf Eriksson, Kurt Kvarnström, Jasenko
            Omanovic, Krister Örnfjäder och Thomas Östros (alla s).
          </note>
          <note type="speaker" n="99f9638b">
            Anf. 215 KENT PERSSON (v):
          </note>
          <u who="kent_persson_558c98" xml:id="i-f1a1eba56ddf5934-0" n="e7d94090" next="i-7c2adfb3482ffbc5-0">
            <seg n="e1d30656">
              Herr talman! Det kan synas som att det råder stor enighet om
              att energin är en nyckelfråga för att klara en långsiktig och
              hållbar samhällsutveckling. Så långt är vi väl överens, men inte
              längre.
            </seg>
            <seg n="5d512c2c">
              Användning av fossil energi som kol, olja och naturgas har lett
              till ökade utsläpp av växthusgaser. Detta har resulterat i att
              temperaturen på jorden har ökat, isarna vid polerna har smält,
              havsnivån har stigit, översvämningar i låglandsområden och erosion
              i kustnära områden och så vidare. Det känner vi till. Det är en
              vardag som vi kan ta del av runtom i världen.
            </seg>
            <seg n="dc2d8385">
              Användningen av fossila energislag orsakar klimatförändringar.
              Det är ingenting nytt. Det har vi känt till under många år. Det
              skadar vår hälsa och hotar vår säkerhet. Det krävs därför en genomgripande
              omställning av energisystemen, som innebär att kärnkraften och
              de fossila energislagen fasas ut och ersätts med förnybara energislag
              och en ökad grad av energieffektivisering.
            </seg>
            <seg n="fa87256a">
              Statsministern och miljöministern har angett att regeringen har
              ambitionen att utsläppen av växthusgaser ska minska med 30 % fram
              till 2020. Det är en bra ambition. Hur det ska gå till får vi
              inget besked om. Vad som behövs i dag är förslag på konkreta åtgärder
              och inte bara prat.
            </seg>
            <seg n="2b3d65ca">
              En hållbar energiförsörjning är det övergripande målet för Vänsterpartiets
              energipolitiska förslag. Våra förslag innebär en omställning av
              energisystem och transporter till förnybar energi och ökad energieffektivitet
              samt en utfasning av kärnkraften och de fossila energislagen.
              En sådan omställning har påbörjats med hjälp av de energipolitiska
              beslut som riksdagen fattade 1997 och 2002. Vänsterpartiet var
              med och utformade politikens inriktning.
            </seg>
            <seg n="c1578fea">
              Herr talman! Enligt min mening är det av stor betydelse att det
              inledda omställningsarbetet fortsätter samtidigt som tempot höjs.
              Ambitionen bör vara att uran, kol, olja och naturgas i stort sett
              ska vara utfasade från energisystemet i Sverige om 2030 år. Det
              är rimligt.
            </seg>
            <seg n="278c5470">
              Kärnkraften bör enligt min mening utvecklas i en jämn takt. Vänsterpartiet
              har medverkat till att två reaktorer har stängts. De återstående
              tio reaktorerna bör kunna vara avvecklade senast år 2025. I det
              här läget finns anledning att komma ihåg den uppgörelse som Centerpartiet,
              Socialdemokraterna och Vänsterpartiet gjorde 1997 om det målmedvetna
              samarbetet för byggandet av ett hållbart energisystem. Resultatet
              kan vi se i att reaktorerna i Barsebäck har avvecklats. De gröna
              certifikaten för stöd till förnybar elproduktion har införts och
              bidragit med fyra terawattimmar förnybar el. Andra åtgärder har
              varit en kraftfull satsning på kommunala energirådgivare samt
              forskning och utveckling av energi- och miljömässigt hållbar teknik.
            </seg>
            <seg n="bbc03c6c">
              Herr talman! Enligt de energipolitiska riktlinjer som riksdagen
              våren 2005 fastställde ska Vattenfall AB inom ramen för affärsmässighet
              bidra till en svensk elförsörjning som är ekologiskt och ekonomiskt
              uthållig samt ge svensk industri och samhället i övrigt el till
              konkurrensmässiga priser. Jag anser dock i linje med vad som tidigare
              anförts i våra diskussioner och debatter i utskottet att Vattenfalls
              insatser för energiomställningen måste öka betydligt såväl i Sverige
              som i andra länder.
            </seg>
            <seg n="d96253fe">
              För att detta ska kunna åstadkommas behövs tydliga politiska
              riktlinjer. Dessa skulle bland annat kunna innebära att de stora
              investeringar som Vattenfall gör för brunkolsbrytning och fossila
              kraftverk och kärnkraftverk tvingas minska samtidigt som bolagets
              investeringar i förnybar energi måste öka. Vidare skulle riktlinjerna
              omfatta att projekt utomlands ska drivas på ett ekologiskt och
              socialt ansvarsfullt sätt.
            </seg>
            <seg n="78d74f74">
              Energiomställningen måste, om den ska resultera i ekologiskt
              hållbar försörjning, fokusera på energieffektivisering och produktion
              och utveckling av förnybar energi. En radikal energiomställning
              är inte bara nödvändig utan ger även ekonomiska fördelar. Energieffektivisering
              har en mycket stor potential. Enligt EU-kommissionen uppskattar
              man att det finns en ekonomisk potential för effektivisering på
              20 %.
            </seg>
            <seg n="bb60befb">
              Enligt energirådgivarna i Sverige är det möjligt att effektiviseringen
              av el- och värmeanvändningen i Sverige kan uppgå till hela 62
              terawattimmar fram till 2020. Det finns en stor utmaning här som
              riksdagen bör kunna anta.
            </seg>
            <seg n="a3b2cb05">
              Herr talman! Som framgår av Vänsterpartiets förslag vill vi för
              år 2007 i förhållande till regeringen öka anslagen till insatser
              för effektivare energianvändning och energiforskning med 50 miljoner
              kronor respektive 100 miljoner kronor.
            </seg>
            <seg n="8c590738">
              När det gäller insatserna för effektivare energianvändning anser
              vi att ett ökat stöd till energirådgivning åt kommuner och regioner
              borde beviljas för perioden 2007 till 2009. Genom att öka stödet
              till energirådgivarna kan tempot i utfasningen av den fossila
              bränsleanvändningen öka och energieffektiviseringen inom bostadssektorn
              höjas. De effektiviseringsvinster som därigenom kan uppnås menar
              vi kan bidra till att avveckla en kärnkraftsreaktor under innevarande
              mandatperiod, det vill säga senast 2010.
            </seg>
            <seg n="9c33ba91">
              Nu har vi förstått att detta är omöjligt eftersom alliansen inte
              tänker göra något under den här perioden. Man har någon form av
              borgarfred fram till 2020, och sedan får vi se vad som händer
              i energipolitiken. Det är synd, för vi har inte tid att sitta
              och vänta på att komma överens, utan vi behöver gå fram ganska
              snabbt.
            </seg>
            <seg n="67c40066">
              Det ökade anslaget till energiforskning behövs enligt vår uppfattning
              för att ytterligare bistå forskning, utveckling och kommersialisering
              av förnybara energislag. Kraftfulla satsningar krävs för att bland
              annat stödja pilot- och fullskaleanläggningar för exempelvis metanol.
              Vidare behöver etanolproduktion ur skogsråvara fortsatt stöd för
              att utvecklas. Är regeringen beredd att driva frågor om lägre
              tull på importerad etanol? Vi behöver inte bara utöka den inhemska
              produktionen utan också importera och få bort skyddstullarna för
              att göra det möjligt för bland annat Brasilien att konkurrera
              på den svenska marknaden.
            </seg>
            <seg n="7aa07c50">
              Herr talman! Vattenkraften är den viktigaste energikällan för
              förnybar elproduktion i Sverige. Jag är positiv till att man på
              olika sätt effektiviserar den.
            </seg>
            <seg n="f513ff80">
              När riksdagen år 2006 beslutade om en utfasning av den småskaliga
              vattenkraften konstaterades bland annat att elcertifikatssystemet
              i kombination med stigande elpriser har skapat ett växande intresse
              för att återuppta driften i ett stort antal nedlagda vattenkraftsanläggningar.
              Motivet för riksdagens beslut var att man ville begränsa det växande
              exploateringstrycket på dessa anläggningar. Detta är i allra högsta
              grad fortfarande aktuellt.
            </seg>
            <seg n="df91f5ff">
              Jag vill i detta sammanhang även framhålla min uppfattning att
              det förslag som nu förelagts riksdagen saknar nödvändig konsekvensanalys,
              bland annat beträffande hur mycket ny småskalig vattenkraft som
              det kommer att medföra och hur övrig produktionsform kommer att
              påverkas. Vidare finns det enligt min mening en stor osäkerhet
              om systemets inverkan på kommande miljöprövningar.
            </seg>
          </u>
          <note n="a71a3f1f">
            Herr talman! Jag yrkar bifall till reservation 2 om inriktningen
            på energipolitiken, reservation 5 om direktiv till Vattenfall
            och reservation 9 om elcertifikat för småskalig vattenkraft.
          </note>
          <u who="kent_persson_558c98" xml:id="i-7c2adfb3482ffbc5-0" n="e7d94090" prev="i-f1a1eba56ddf5934-0">
            <seg n="eb735748">
              Avslutningsvis vill jag vända mig till Mikael Oscarsson, som
              nyss redogjorde för vad betänkandet innehöll. Du nämnde Sydlänken.
              Jag kan inte annat än hålla med om att det är ett viktigt projekt.
              Det är viktigt för svensk industri att det kan bli av, och det
              skulle kunna skapa oerhört många jobb om regeringen ville ta initiativ
              och faktiskt peka på de möjligheter som finns.
            </seg>
            <seg n="19d05b5e">
              Det handlar om kanske 2 000 jobb i Bergslagen och för ABB. Det
              är en stor utmaning, och där borde regeringen ta ett initiativ
              och prata med dem som handhar frågan.
            </seg>
          </u>
          <note type="speaker" n="e55da88e">
            Anf. 216 PER BOLUND (mp):
          </note>
          <u who="per_bolund_208efb" xml:id="i-86f48c23e8a083db-0" n="9736d726">
            <seg n="d12fd607">
              Herr talman! Låt mig börja med att säga att jag stöder Miljöpartiets
              samtliga reservationer, men för tids vinnande yrkar jag bifall
              bara till reservation 3.
            </seg>
            <seg n="858b9495">
              Herr talman! Ärade ledamöter! För drygt en vecka sedan fick jag
              en son. Ett barns födelse borde vara en tid för helhjärtad glädje
              och framtidstro, men tyvärr finns det smolk i glädjebägaren när
              man får ett barn i dessa tider.
            </seg>
            <seg n="7d79a964">
              De klimatförändringar som mänskligheten har skapat gör att glädjen
              grumlas och jag blir orolig för min sons framtid. Klimatprognoserna
              visar att när min son har uppnått min ålder, vid år 2040 ungefär,
              kommer den globala medeltemperaturen att ligga mer än en grad
              högre än i dag, det vill säga en och en halv grad över det som
              var världens normaltemperatur i förindustriell tid.
            </seg>
            <seg n="b1b0b91f">
              Vi vet att redan den halva graden förhöjd temperatur skapar oerhörda
              problem i form av värmerekord över hela världen, extrema oväder,
              översvämningar på vissa håll och svår torka på andra håll. Den
              har redan skapat miljontals klimatflyktingar. Då blir man orolig.
              Vilka klimateffekter kommer inte min son och alla i hans generation
              att tvingas växa upp med på grund av vår konsumtion av fossila
              bränslen? Hur kommer en ännu högre global medeltemperatur att
              begränsa hans och hans generationskamraters möjligheter till ett
              gott liv?
            </seg>
            <seg n="8938c1fe">
              Klimatfrågan är mänsklighetens mest avgörande framtidsfråga.
              Det är viktigt att se att klimatförändringarna lika mycket är
              en rättvisefråga och en moralfråga som en miljöfråga. Samtidigt
              som vi, dagens människor, använder upp jordens lager av ändliga
              fossila bränslen, är det framför allt framtida generationer och
              människor i tredje världen som drabbas av effekterna av de klimatstörningar
              som vi ger upphov till.
            </seg>
            <seg n="c6a136a2">
              För att begränsa skadorna för dagens u-länder och för kommande
              generationer måste energipolitiken förändras i grunden. För svensk
              del innebär det att energin måste användas mycket effektivare
              än i dag och att energisystemet måste ställas om till en produktion
              av el, bränsle och värme som baseras på förnybara energislag.
            </seg>
            <seg n="55d2a442">
              Hur ska då detta gå till? Jag vill börja med att säga att det
              är mycket glädjande att den nya regeringen äntligen har slutit
              upp kring klimatmålet om 30 % minskning av de svenska utsläppen
              till 2020. Men detta klimatmål är bara första steget på en lång
              vandring mot ett hållbart energisystem. Det kommer att krävas
              oerhört tuffa styrmedel för att det klimatmål som har satts upp
              också ska kunna nås. Jag är mycket tveksam till om den nya regeringen
              kommer att klara av detta på egen hand. Jag vill därför ge de
              fyra allianspartierna några tips på vägen.
            </seg>
            <seg n="2ba16da8">
              För att få till ett hållbart energisystem räcker det inte med
              att bara ersätta de fossila bränslena med förnybar energi. Den
              stora insatsen måste läggas på att minska energianvändningen totalt
              sett. För detta krävs en aktiv statlig politik. En kraftfull energieffektivisering
              måste ske även inom de sektorer som i dag använder förnybar energi,
              så att den kan frigöras för annan användning.
            </seg>
            <seg n="80e473af">
              Statens energimyndighet har i dag huvudansvaret för statens insatser
              rörande energieffektivisering. Myndigheten har detta uppdrag som
              en av många uppgifter. Det har gjort att effektiviseringsarbetet
              går alldeles för långsamt i dag. Vi föreslår att man i stället
              inrättar en särskild myndighet för energieffektivisering. Då kan
              detta område få det fokus som det förtjänar, vilket bidrar till
              en omställning till ett hållbart energisystem.
            </seg>
            <seg n="ee1c2b80">
              Ett annat viktigt led i omställningen av energisystemet är att
              bryta det oljeberoende som vi har i Sverige i dag. Den kommission
              mot oljeberoende som den tidigare regeringen tillsatte har lagt
              fram ett antal förslag som syftar till att bryta beroendet till
              år 2020. Det gäller nu att snabbt gå från ord till handling. Ett
              bra sätt att gå vidare är att regeringen snabbt tar initiativ
              till en dialog med representanter för näringslivet, den offentliga
              sektorn och de politiska partierna i syfte att nå en bred anslutning
              till förslagen och en samsyn om vilka åtgärder som ska vidtas
              för att avveckla beroendet av olja och andra fossila bränslen.
            </seg>
            <seg n="9cce0dd7">
              Eftersom avveckling av fossila bränslen kräver beslut även på
              lokal nivå måste lokala planer för att avveckla oljeberoendet
              på olika sätt uppmuntras av statsmakterna.
            </seg>
            <seg n="abbc7a7c">
              Det behövs också en plan för en snabb avveckling av kärnkraften
              i Sverige. Kärnkraften är en oerhört farlig energikälla som skapar
              problem när det gäller både brytning av uran, användning av den
              i kärnkraftverken och slutförvaring. Det är inte en hållbar energikälla
              för framtiden.
            </seg>
            <seg n="09da978c">
              Herr talman! När det gäller utbyggnaden av förnybar energiproduktion
              finns det oerhört mycket kvar att göra i Sverige. Vi i Sverige
              har unika möjligheter att som första land i världen bli oberoende
              av fossil energi. Genom den väl utbyggda vattenkraften i Sverige
              finns det en mycket bra förnybar bas att bygga vidare från.
            </seg>
            <seg n="62212b77">
              Även utbyggnaden av biobaserad el och värme har tagit god fart
              genom den politik som Miljöpartiet varit med om att genomföra
              under de tidigare mandatperioderna. Det finns dock betydligt mer
              att göra. Potentialen för energi från biomassa är oerhört stor
              i Sverige. Bland annat kan man genom kraftvärmekombinat där man
              vinner både el, värme och biodrivmedel på samma på samma gång
              skapa oerhört effektiva system som tar till vara energin på bästa
              sätt.
            </seg>
            <seg n="8a65de21">
              Även på vindkraftsområdet är den svenska potentialen väldigt
              stor. Bara en bråkdel av den möjliga vindenergin i Sverige utnyttjas
              i dagsläget. Om man jämför med våra grannländer ligger vi i dagsläget
              långt efter. I till exempel Tyskland har man under en kort tid
              byggt ut över 26 terawattimmar vindkraft, vilket ska jämföras
              med Sveriges enda terawattimme på vindkraftsområdet. Ändå har
              länderna ungefär samma landyta. Sverige har faktiskt en betydligt
              längre kuststräcka och därmed bättre förutsättningar för vindkraft
              än vad man har i Tyskland och andra länder.
            </seg>
            <seg n="767c7b63">
              Vi anser därför att ambitionsnivån för de gröna elcertifikaten
              ska höjas. Den ligger i dag på 17 terawattimmar till år 2016.
              Det är en alldeles för blygsam och försiktig höjning. Med tanke
              på de nya rön som kommit om klimatförändringarnas effekter och
              den teknikutveckling som har skett borde en nivå på åtminstone
              21 terawattimmar vara rimlig.
            </seg>
            <seg n="37606449">
              Herr talman! Förutom det långsiktiga hotet som energisystemet
              skapar för vårt klimat finns det risker för mer närliggande miljöproblem.
              Jag talar då framför allt om vattenkraften, som bör betraktas
              som färdigutbyggd i Sverige.
            </seg>
            <seg n="6f47f4c1">
              En vidare utbyggnad av både storskalig och småskalig vattenkraft
              innebär stor påverkan på ekosystemen framför allt i våra vattendrag
              som inte på något sätt kan uppvägas av de små energitillskott
              som kommer till från kraftverken.
            </seg>
            <seg n="88cc82bc">
              Vi anser därför att de skyddade älvarna måste förbli skyddade.
              Samtidigt måste de små vattendragen också värnas i Sverige. Vi
              vet att över 80 % av vattendragen i Sverige är utbyggda i dagsläget.
              De 20 % som finns kvar bidrar med en oerhört stor del av den biologiska
              mångfalden.
            </seg>
            <seg n="761784d1">
              Däremot finns det inga skäl att förhindra en förnyelse av äldre
              teknik i de befintliga kraftverken. Men effektivisering sker ändå
              rutinmässigt. Det finns därför inga godtagbara skäl till att subventionera
              vattenkraften över huvud taget genom elcertifikatssystemet.
            </seg>
            <seg n="71e70ba0">
              I stället är det så att en sådan subvention, ett sådant gynnande,
              genom elcertifikatssystemet trycker ut annan förnybar energi,
              till exempel vindkraft, solkraft eller biokraft. Vi anser därför
              att riksdagen bör avslå regeringens förslag om att återinföra
              den småskaliga vattenkraften i elcertifikatssystemet.
            </seg>
            <seg n="164dc70d">
              Avslutningsvis vill jag säga att även om Sverige klarar av att
              ställa om sitt energisystem till en hållbar utveckling och förnybar
              energi kan vi ändå inte vara stolta som det är i dag. Vi vet att
              vi har ett statligt ägt bolag, Vattenfall, som bygger och driver
              kolkraft och kärnkraft runtom i Europa.
            </seg>
            <seg n="a8597ee5">
              Det är en utveckling som måste ändras för att Sverige ska kunna
              föregå med gott exempel. Vi anser därför att Vattenfalls verksamhet
              i Tyskland och Polen ska avyttras snarast möjligt.
            </seg>
            <seg n="23c5b4ac">
              Det har talats mycket om ett dukat bord för den nya regeringen
              när det gäller Sveriges ekonomi. Jag vill hävda att det på få
              andra områden är lika befogat att använda liknelsen om det dukade
              bordet som när det gäller energiområdet.
            </seg>
            <seg n="0780a0e5">
              Den nya regeringen har alla möjligheter att ställa om Sverige
              till förnybar energi. Den intressanta frågan är om den kommer
              att utnyttja dem.
            </seg>
          </u>
          <note type="speaker" n="8a11d87a">
            Anf. 217 ANNE-MARIE PÅLSSON (m):
          </note>
          <u who="anne-marie_palsson_9dacf5" xml:id="i-1dabe6a410fcbbcf-0" n="56ca265b">
            <seg n="e9146284">
              Herr talman! Energi är en viktig resurs och har varit så under
              lång tid. Den har inte blivit mindre viktig i dag i takt med att
              växthuseffekten kommit närmare och diskuteras snart sagt överallt
              och av alla. Vi har i dagarna sett översvämningar i Göteborg.
              Tidigare i sommar såg vi de torkdrabbade områdena i Skåne. Vi
              ser orkaners framfart, öknars utbredning, glaciärers nedsmältning,
              etcetera. Tecknen på växthuseffektens skador är många och blir
              allt svårare att bortse från.
            </seg>
            <seg n="c6c412a0">
              Energi och energianvändning, som ligger bakom växthuseffekten,
              är en oerhört komplicerad fråga. Det är så tekniskt, miljömässigt,
              klimatologiskt och förstås ekonomiskt. Samtidigt berör energi
              oss alla. Föga förvånande är skiljelinjen mellan alliansen och
              oppositionen i synen på energi och energipolitiken knappt urskiljbar,
              skulle jag vilja påstå. Det syns tydligt i detta betänkande, där
              åtminstone Socialdemokraternas avvikelse mot regeringens budget
              är att betrakta som inget annat än marginell.
            </seg>
            <seg n="cbb30868">
              Den i botten likartade synen på energipolitikens utformning kan
              också illustreras av hur målet med politiken som sådan formuleras.
              Enligt 2002 års energipolitiska beslut är det ett svenskt energipolitisk
              mål att på kort och lång sikt trygga tillgången på el och annan
              energi gentemot omvärlden till konkurrenskraftiga villkor. I det
              betänkande vi nu har att ta ställning till formuleras målet som
              att på kort och lång sikt trygga tillgången på el och annan energi
              med till omvärlden konkurrenskraftiga priser.
            </seg>
            <seg n="8b001f5f">
              Sedan tillägger vi i vårt betänkande att energipolitiken ska
              skapa villkor för en effektiv och hållbar energianvändning och
              kostnadseffektiv svensk energiförsörjning med låg negativ inverkan
              på hälsa, miljö och klimat samt underlätta omställning till ett
              ekologiskt samhälle. Jag är ganska säker på att våra vänner från
              oppositionen också skulle kunna skriva under denna formulering.
            </seg>
            <seg n="89bce7ae">
              Det är alltså nästan identisk skrivning med den politik som dagens
              regering för och med den politik som den tidigare regeringen förde.
              Denna samsyn är i grunden inte så svår att förstå. I ett modernt
              samhälle behöver vi all energi som är billig, riklig och förenlig
              med högt ställda miljömål.
            </seg>
            <seg n="1d950424">
              Samtidigt som målsättningen är densamma finns det djupgående
              skillnader i synen på hur denna politik ska förverkligas. Särskilt
              tydliga är dessa sprickor hos oppositionen, som här går fram med
              tre olika förslag på hur energimålen ska kunna förverkligas.
            </seg>
            <seg n="0f786d72">
              Inom alliansen har vi emellertid nått fram till en kompromiss.
              Den innebär eftergifter för samtliga allianspartier. Vi har gjort
              så därför att vi anser att samförstånd i denna vitala fråga är
              viktigare än att ängsligt bevaka varje antydan till olikhet i
              synsätt.
            </seg>
            <seg n="79232f4e">
              Det är således ingen hemlighet att vi moderater har tvingats
              till eftergifter som rör synen på de gröna elcertifikaten. Vi
              var mot dem när de infördes, och vi är fortfarande inte så där
              vansinnigt förtjusta i dem. Men det ligger i själva kompromissen
              att man ger och tar.
            </seg>
            <seg n="d67fb236">
              Möjligen kan vi säga att den kritik vi riktade mot elcertifikaten
              när de infördes också har förstärkts efter det att utsläppsrätterna
              har tryckt upp priset på energi rent allmänt. Det gör att de alternativa
              energikällorna har fått ett större utrymme att kunna framställas.
            </seg>
            <seg n="92fab3cb">
              Samtidigt inser vi att om man en gång har infört ett system,
              i det här fallet med elcertifikat, är det orimligt att ändra i
              förutsättningarna i efterhand. Det gäller i synnerhet när det
              gäller investeringar av det här slaget som är så långsiktiga till
              sin natur.
            </seg>
            <seg n="fd6dbe61">
              En sådan ryckighet skulle skapa en osäkerhet för marknaden och
              investerarna som vi inte tycker är acceptabel. Därför ställer
              vi oss bakom att det system som har sjösatts också får verka tiden
              ut.
            </seg>
            <seg n="6c42c46b">
              Herr talman! Det är heller ingen hemlighet att Centern gjorde
              ett avsteg från sitt kärnkraftsmotstånd i det att man accepterat
              att inga kärnreaktorer ska avvecklas under innevarande mandatperiod.
              I stället ska de som finns kvar tillåtas verka och vissa effektiviseringar
              ska också kunna tillåtas.
            </seg>
            <seg n="be89b469">
              Företrädarna för oppositionen står däremot kvar i sitt tidigare
              förhållningssätt att kärnkraften ska avvecklas på sikt, dock utan
              att ange några egentliga alternativ till hur energin ska kunna
              ersättas.
            </seg>
            <seg n="2cc472f2">
              När det gäller synen på kärnkraft ska man också notera att det
              i vår omvärld håller på att växa fram en helt annorlunda syn på
              detta energislag. På många håll i världen står man nu i beredskap
              att bygga ny kärnkraft.
            </seg>
            <seg n="5fe84654">
              Den finska femte reaktorn är väl känd för oss alla. Mindre känt
              är kanske att man i Ukraina nu förbereder en investering på 20
              nya kärnreaktorer. Man kan förmoda att det avser export till omvärlden
              och kanske inte minst till EU.
            </seg>
            <seg n="209e68ea">
              Det här förändrade synsättet kan förstås vara en följd av växthuseffekten.
              Men det kan också vara en följd av att EU-länderna håller på att
              knytas närmare varandra också på energipolitikens område. Den
              processen påskyndas av EU:s elmarknadsdirektiv som ska införas
              vid halvårsskiftet.
            </seg>
            <seg n="03774162">
              Denna integration av EU-länderna ändrar i ett slag förutsättningarna
              för energipolitiken. Den innebär att vi inte längre kan föra en
              självständig politik på samma sätt som vi kunde tidigare. Vi är
              beroende av vår omvärld och vår omvärld är beroende av oss.
            </seg>
            <seg n="d1163df6">
              Då om inte förr måste man ställa frågan om i vad mån import av
              kärnkraftsel, så som den förra regeringen valde att lösa sina
              energiproblem, är att föredra framför produktion av egen kärnkraftsel.
              Och varför är det i så fall att föredra?
            </seg>
            <seg n="968ef8e3">
              Då om inte förr kommer också innebörden i ett gemensamt Europa
              att ställas på prov. Vad vi gör i Sverige är inte längre avgörande
              för klimatutvecklingen i den globala miljön. Det är inte heller
              vad vi gör här i Sverige, herr talman, som är avgörande för den
              elintensiva industrins framtid. Det är vad EU gör som blir avgörande.
              Vi är inte där nu, men vi kan hamna där fortare än vi tror.
            </seg>
            <seg n="45fd8a53">
              Regeringen har insett detta och anför därför i propositionen
              att det är det europeiska perspektivet som ska vara avgörande
              för politikens utformning. Hos oppositionen, däremot, verkar man
              inte ha insett detta. Där är perspektivet fortfarande begränsat
              till den svenska nationsgränsen.
            </seg>
            <seg n="45a4ef2d">
              Den politik som den förra regeringen under visst inflytande eller
              kanske till och med stort inflytande från Miljöpartiet förde var
              över huvud taget ganska svårbegriplig. Det var då regeringen trots
              allt vackert tal om miljöhänsyn valde att avveckla energi som
              inte bidrog till växthuseffekten Barsebäck för att ersätta den
              med energi som gjorde det.
            </seg>
            <seg n="9803262b">
              Beslut fattades också om att investera i en kabel mellan Sverige
              och Finland för att kunna finna ersättningsenergi. Genom avveckling
              av Barsebäck kom också försörjningen av södra Sverige att påverkas
              med resultatet att man nu tvingas genomföra investeringar för
              att öka överföringen.
            </seg>
            <seg n="5087b776">
              Den nya regeringens målsättning är att skapa breda överenskommelser
              om energiförsörjningen. Den avser därför att bjuda in samtliga
              partier till överläggningar. Det är bra, för det ligger i vårt
              gemensamma intresse att skapa långsiktiga villkor för energiförsörjningen.
              Det är till och med utmärkt att regeringen tar initiativ till
              att vi tillsammans, så många som möjligt, är med om att utforma
              en energipolitik för framtidens behov och utifrån framtidens förutsättningar.
            </seg>
          </u>
          <note n="ac39d55e">
            Med dessa ord, herr talman, yrkar jag bifall till utskottets
            förslag i betänkandet och avslag på samtliga reservationer.
          </note>
          <note type="speaker" n="777054d9">
            Anf. 218 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-7b6fe6fa9de518d8-1" n="70fb7e7d">
            <seg n="fa20fd37">
              Herr talman! Trots den sena timmen kunde jag inte låta bli att
              begära replik.
            </seg>
            <seg n="ad016994">
              Det är knappt synbara skillnader, säger Anne-Marie Pålsson. Det
              skiljer 1,1 miljard i resurser till energiforskning 2008 och 2009.
              Det skiljer 725 miljoner i anslag till energieffektivisering under
              samma tidsperiod.
            </seg>
            <seg n="a407b8b1">
              Jag tror att för de borgerliga partierna har kompromissen varit
              viktigare än resultatet. Det har nämligen inte blivit något resultat.
              Det har blivit en icke-politik, som jag sade tidigare.
            </seg>
            <seg n="51f15446">
              Hur blir det med elcertifikaten i framtiden? Hur blir det med
              kärnkraften efter 2010? Jag har full förståelse för att Folkpartiet
              inte ens har begärt ordet i debatten och för att Centern har strukit
              sig från talarlistan. Hur blir det med kärnkraften efter 2010?
            </seg>
          </u>
          <note type="speaker" n="547306cb">
            Anf. 219 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-1dabe6a410fcbbcf-1" n="56ca265b">
            <seg n="276ea976">
              Herr talman! Först kan vi konstatera att Socialdemokraterna inte
              ens en gång orkade komma med ett ordentligt budgetförslag som
              vi kunde behandla. Det är i och för sig anmärkningsvärt. Det största
              partiet i riksdagen har inte tillräckligt med tid, möjlighet,
              resurser, vilja eller vad man nu vill för att kunna leverera ett
              ordentligt budgetalternativ till oss. Det ska noteras. Det är
              också rätt häpnadsväckande att Berit Högman här uppenbarligen
              anser att en regering som har verkat i tolv veckor ska kunna åstadkomma
              mer än vad den regering som Berit Högman företräder inte kunde
              åstadkomma på tolv år.
            </seg>
            <seg n="22a1c3a0">
              Självfallet har regeringen och allianspartierna sagt att vi ska
              kunna enas om vissa fundamentala bitar i energipolitiken. En av
              de bitarna är elcertifikaten, som vi ställer oss bakom. Den andra
              är att vi inte kommer att avveckla någon kärnkraft. Det beskedet
              har vi gett till väljarna, och det gäller fram till 2010.
            </seg>
            <seg n="218132f3">
              Däremot kan företrädarna för oppositionen här inte ange någon
              målsättning. Socialdemokraterna säger att kärnkraften ska avvecklas
              i den takt som är förenlig med sysselsättning och allting annat.
              Hårdare är man i synen på detta från Miljöpartiets och Vänsterns
              sida, som vill gå skyndsammare fram i frågan.
            </seg>
            <seg n="45824bf7">
              Vad ska då väljarna tycka och tro om oppositionen här, som inte
              alls kan enas inte ens en gång om hur man ska bete sig fram till
              2010?
            </seg>
          </u>
          <note type="speaker" n="30821fa7">
            Anf. 220 BERIT HÖGMAN (s) replik:
          </note>
          <u who="berit_hogman_cb2bb0" xml:id="i-7b6fe6fa9de518d8-2" n="70fb7e7d">
            <seg n="28923342">
              Herr talman! Med den självsäkerhet som ni i de borgerliga partierna
              drev argumentationen före valrörelsen och stolt beskrev den gemensamma
              politiken är det klart att ni har haft mycket längre tid än tolv
              veckor för att få ned den på pränt. Problemet är att det i det
              här fallet inte finns någon gemensam politik. Det vore klädsamt
              att erkänna det.
            </seg>
            <seg n="6d1b5a8a">
              Hur blir det med energieffektiviseringsprogram? Det är klart
              att såväl byggbranschen som andra förväntar sig att få besked.
              Omställningspengarna när det gäller oljekonverteringen är redan
              slut. Vad kommer efter det som ska vara incitament för såväl hushåll
              som andra att komma vidare efter ett par år?
            </seg>
            <seg n="a10e87e5">
              Och hur blir det med Vattenfall? Varför står den där meningen
              i betänkandet om att staten ska vara huvudsaklig ägare? Vad är
              syftet med den? Vilken del av Vattenfall ska säljas ut och i så
              fall varför?
            </seg>
          </u>
          <note type="speaker" n="41de0826">
            Anf. 221 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-1dabe6a410fcbbcf-2" n="56ca265b">
            <seg n="2f5930f6">
              Herr talman! Det gläder mig att Berit Högman hade modet att ta
              upp Vattenfall. Vad konsulterna anför till oss när de kommer för
              att diskutera basindustrins dilemma är att det är Vattenfall som
              i stora stycken har skapat den situation som vi har i Sverige
              med de höga priserna. Man kan ju verka på både den svenska och
              den tyska marknaden och dubbelköra de båda marknaderna med varandra.
            </seg>
            <seg n="937d6637">
              Vattenfall har därutöver, herr talman, varit starkt ifrågasatt
              och kritiserat av inte minst Riksrevisionen. Den kritiken hade
              den förra regeringen svårt att ta till sig. Man var oerhört senfärdig
              med att införa de miljöpolitiska krav som riksdagen har beslutat
              om i Vattenfalls bolagsordning. Faktum var att det var först efter
              en KU-anmälan och Riksrevisionens förödande rapport som regeringen
              tog sig samman och gav Vattenfall detta uppdrag. Det skedde så
              sent som i våras eller möjligtvis förra våren.
            </seg>
            <seg n="b1fcab8b">
              Vattenfall är ett problem. Den nuvarande regeringen har suttit
              i tolv veckor och har omöjligen kunnat ta ställning till alla
              de problem som dyker upp. Den förra regeringen hade tolv år på
              sig. Under den period som Vattenfall verkade under den förra regeringen
              var företaget knappast det som mest skyndsamt agerade för att
              hjälpa vare sig de svenska elkunderna eller den svenska basindustrin
              för att framgångsrikt kunna konkurrera på den internationella
              marknaden.
            </seg>
          </u>
          <note type="speaker" n="6f25b371">
            Anf. 222 PER BOLUND (mp) replik:
          </note>
          <u who="per_bolund_208efb" xml:id="i-86f48c23e8a083db-1" n="9736d726">
            <seg n="473c4b57">
              Herr talman! Till att börja med gäller det frågan om huruvida
              oppositionen är oense eller inte. Man kan konstatera att vi tillsammans
              har kommit överens om 15 budgetförslag medan alliansen har kommit
              överens om ett. När ni har kommit överens om 15 kanske vi kan
              börja diskutera vilka som är överens och vilka som inte är det.
            </seg>
            <seg n="c09da28c">
              När det gäller kärnkraften hävdar man att allt är prima och att
              den mår bra och utvecklas runtom i landet. Men Anne-Marie Pålsson
              hänförde själv till den finska femte reaktorn. Man måste konstatera
              att den redan nu, ett år efter det att den började byggas, är
              mer än två år försenad. Man har skjutit på igångsättandet av reaktorn
              fram till årsskiftet 2010/11. Det har kostat oerhörda summor och
              det har tagit enormt lång tid med planering och projektering.
            </seg>
            <seg n="e1236ae4">
              Det stämmer inte överens med verkligheten att se kärnkraften
              som en lösning på de energiproblem vi har i dag. Möjligtvis skulle
              kärnkraften kunna lösa problem som ligger 3040 år framåt i tiden.
              Men frågan är om det är det som basindustrin verkligen är intresserad
              av. Den vill ju ha en lösning på de problem den ser i dag.
            </seg>
            <seg n="2ebdacf7">
              Du hävdade också att det inte fanns några alternativ till kärnkraften.
              Jag tyckte att jag nämnde ett stort antal. Det handlar framför
              allt om effektivisering av energianvändningen. Det handlar om
              en kraftig utbyggnad av vindkraften i Sverige. Där har vi en enorm
              potential. Det handlar om att utnyttja den biomassa som vi har
              gott om i Sverige. Där finns det absolut så att det räcker för
              att ersätta kärnkraften i Sverige.
            </seg>
            <seg n="0378401d">
              Sedan måste jag säga att alliansen i sin nya budget är väldigt
              tydlig med vad man inte vill göra. Man vill inte ta bort kärnkraften.
              Man vill inte ta bort elcertifikaten. Men det är väldigt otydligt
              när det gäller saker som ni vill göra. Jag tycker att det är svårt
              att slå frivolter av lycka över saker som inte tas bort i och
              med budgetförslaget.
            </seg>
            <seg n="68aab366">
              Frågan måste då ställas: Vilka åtgärder kommer alliansen att
              vidta för att uppnå det klimatmål som statsministern och miljöministern
              gick ut med i måndags?
            </seg>
          </u>
          <note type="speaker" n="f8dcc49b">
            Anf. 223 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-1dabe6a410fcbbcf-3" n="56ca265b">
            <seg n="f41d7789">
              Herr talman! Det är med en blandning av beundran och svårmod
              jag lyssnar på Miljöpartiet. Det finns alltid en djup kunskap
              om frågorna. Men samtidigt saknas det ett helhetsperspektiv, och
              så även i fallet med energi.
            </seg>
            <seg n="558f68b5">
              Herr talman! Sverige är inte en isolerad ö i världen. Vi är inte
              ens en gång en isolerad ö i Europa. Vi är sammanlänkade med övriga
              Europa via en rad olika elkablar. Vi kan skicka el ut och in i
              landet, och det gör vi också hela tiden. Det här ändrar förutsättningarna
              för hela energipolitiken, som jag sade i mitt anförande. Med denna
              sammanlänkning spelar det ingen roll längre vad vi gör. Om vi
              sparar väldigt mycket energi påverkar det inte priset, utan det
              är vad som händer i Europa som påverkar priset. Och det sker inte
              minst genom Vattenfalls agerande. Men det hade varit samma sak
              även utan Vattenfall, därför att vi befinner oss på en gemensam
              marknad.
            </seg>
            <seg n="2cb7bcca">
              Även om det ni i Miljöpartiet säger kan låta aldrig så vackert,
              aldrig så klokt och aldrig så godhjärtat är den politiken inte
              längre relevant med de nya förutsättningarna. Det är det som är
              problemet. Det är därför som jag har svårt att ta det riktigt
              på allvar. Tänk i termer av att vi befinner oss på en gemensam
              marknad och skissa en miljöpolitik utifrån det som även inbegriper
              att få med Tyskland på vagnen! Även om man kan vara duktig på
              vindkraft är Tyskland en av de största miljöbovarna när det gäller
              användning av fossil el. Det är problemet. Utmaningen inte bara
              för denna regering utan för alla andra regeringar som kommer att
              verka i Sverige är hur vi inom ramen för EU-samarbetet ska uppnå
              klimatmålen. Hur ska vi påverka de andra EU-länderna?
            </seg>
          </u>
          <note type="speaker" n="05f567c3">
            Anf. 224 PER BOLUND (mp) replik:
          </note>
          <u who="per_bolund_208efb" xml:id="i-86f48c23e8a083db-2" n="9736d726">
            <seg n="669e00de">
              Herr talman! Det var lite grann det svar jag var orolig för att
              jag skulle få och som gjorde att jag ställde frågan också. Det
              svar man får är att det vi gör i Sverige över huvud taget inte
              påverkar vad som händer i världen. Jag vet att det argumentet
              används i alla andra länder i världen också. I Tyskland säger
              man: Ja, vad vi gör påverkar väldigt lite. I USA säger man: Vad
              vi gör påverkar väldigt lite.
            </seg>
            <seg n="b1ffc2e5">
              Det är just ett sådant agerande, ett sådant tänkande, som gör
              att det inte händer någonting över huvud taget på klimatområdet
              någonstans i världen.
            </seg>
            <seg n="ae1eb378">
              Jag tycker tvärtom att man ska se den enorma potential som Sverige
              har. Vi har en unik förutsättning att skapa ett hållbart energisystem
              som inte är beroende av fossila bränslen. Därmed kan vi ge möjligheter
              för andra länder att utveckla sina energislag på ett bra sätt,
              men vi kan också föregå med gott exempel och visa att det faktiskt
              går att göra någonting. Det är så man verkligen kan påverka Tyskland
              till exempel. Att sitta här med armarna i kors och säga att vi
              inte gör någonting förrän hela världen tillsammans går ut och
              gör någonting gemensamt är samma sak som att inte göra någonting
              över huvud taget.
            </seg>
            <seg n="db96297b">
              Anne-Marie Pålsson säger att vi är sammanlänkade med resten av
              Europa. Det är precis det vi måste se. Det är också därför som
              det var väldigt viktigt att avveckla Barsebäck. Barsebäck påverkade
              våra grannländer, framför allt Danmark, väldigt mycket. Det var
              en enormt kraftig opposition mot Barsebäck i Danmark. Genom att
              vi har ett ansvar gentemot andra länder var det också ett väldigt
              viktigt steg att avveckla den reaktorn. Samma sak gäller de andra
              reaktorer som vi har i Sverige. Vi såg vilka effekter Tjernobylolyckan
              fick i Sverige, trots att det var en reaktor som låg ganska långt
              ifrån oss. Samma effekter skulle självfallet drabba andra länder
              om svenska reaktorer havererade.
            </seg>
            <seg n="6ed63417">
              Det är självfallet så att alla länder är sammanlänkande när det
              gäller energisystemen. Det är just därför som vi måste agera och
              gå framåt. Jag vill hävda att det är detta som är ett helhetsperspektiv.
            </seg>
            <seg n="cf60abca">
              Frågan till Anne-Marie Pålsson kvarstår ändå: Vilka åtgärder
              kommer alliansen att vidta? När man går ut med ett klimatmål med
              en minskning på 30 % till 2020 måste man i rimlighetens namn också
              komma med någon form av åtgärder. Ni har i er budget inte föreslagit
              en enda åtgärd som inte redan fanns.
            </seg>
          </u>
          <note type="speaker" n="32132f87">
            Anf. 225 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-1dabe6a410fcbbcf-4" n="56ca265b">
            <seg n="09ae4417">
              Herr talman! Jag är inget statsråd. Det är regeringen som är
              den verkställande enheten och som har initiativet i politiken.
              Jag, liksom alla andra som sitter här i kammaren, har att granska,
              kontrollera och debattera de förslag som regeringen kommer med.
              Däremot är det inte vår uppgift att ta initiativ i de olika frågorna.
              Det gör regeringen. Vilka åtgärder regeringen ämnar vidta i det
              här avseendet föreslår jag att Per Bolund frågar någon av företrädarna
              för regeringen när bästa tillfälle ges.
            </seg>
            <seg n="82cd6ad2">
              Det regeringen har åstadkommit och de mål som man har framgår
              ganska tydligt i betänkandet och de satsningar man gjort. De satsningarna
              avviker inte i någon större utsträckning från det som exempelvis
              Socialdemokraterna hade som förslag när det gäller detta betänkande.
              Det ligger också väldigt mycket i linje med den tidigare regeringens
              förslag av ganska självklara skäl. Man kan inte vända uppochned
              på saker och ting på så kort tid som den här regeringen har hunnit
              verka.
            </seg>
            <seg n="b37e3939">
              Herr talman! Låt mig till sist säga några ord om att påverka
              eller påverkas. Miljöpartiet har också en föreställning om att
              Sverige är ett land som alltid kan gå före och vara ett gott föredöme
              för alla andra. Det är vi också, och det ska vi vara stolta över.
              Däremot ska man akta sig för att sätta ut fälleben för svensk
              näring och svenska företag genom att gå före på ett oklokt sätt.
              Det bästa vi kan göra är att försöka påverka våra vänner i Europa
              och i andra internationella organ att föra en klok miljöpolitik.
              Det har mycket bättre förutsättningar att vara framgångsrikt än
              att vi alldeles på egen hand lägger ut snubbeltrådar för vår egen
              industri.
            </seg>
          </u>
          <note n="ceb658de">
            Överläggningen var härmed avslutad.
          </note>
          <note n="f8b7fe9e">
            10 § Avveckling av försäkringsdelegationerna m.m.
          </note>
          <note n="30ed88c6">
            Föredrogs
          </note>
          <note type="speaker" n="56fa8215">
            Anf. 226 KURT KVARNSTRÖM (s):
          </note>
          <u who="kurt_kvarnstrom_9454d6" xml:id="i-b4eeff5c00490182-0" n="6b17b6fa" next="i-f116e957f9d76034-0">
            <seg n="75635bc0">
              Herr talman! Jag tänker använda min tid i diskussionen om försäkringsdelegationerna
              ungefär på följande sätt. Jag tänker först ge en bakgrund. Jag
              tänker också ge en bild av försäkringsdelegationernas tillkomst
              och uppgifter. Jag tänker naturligtvis också kommentera den proposition
              som regeringen har lagt fram på det här området.
            </seg>
            <seg n="9ceaf501">
              Vi socialdemokrater har under de senaste åren lagt fram en rad
              förslag på insatser för att minska ohälsa och sjukfrånvaro. År
              2002 satte vi upp målet att halvera sjukfrånvaron till 2008. Men
              vi har inte bara satt upp ett mål, utan vi har också vidtagit
              en hel del åtgärder för att målet ska nås. Jag vill påstå att
              det vi har gjort hittills har gett goda resultat.
            </seg>
            <seg n="f37e7d41">
              Jag vill nämna några av de åtgärder som vi har vidtagit och som
              har en koppling till försäkringsdelegationerna för att vi ska
              veta lite mer vad vi pratar om i kväll. Dessa åtgärder är: Försäkringskassan
              blev en sammanhållen myndighet den 1 januari 2005, 5 % av försäkringsanslaget
              till samordnad rehabilitering, landstingsmiljarden för att förbättra
              samverkan mellan landstingen och Försäkringskassan, Försäkringskassans
              och länsarbetsnämndernas arbete med arbetslösa och sjuka och med
              långtidssjukskrivna, Pilaprojektet och reglerna om finansiell
              samordning.
            </seg>
            <seg n="bd794c32">
              Samverkansfrågorna har varit en viktig del för att göra framsteg
              i arbetet med att minska ohälsan. En annan viktig utgångspunkt
              som vi har haft i det här arbetet har varit att alla ska ha rätt
              att delta på arbetsmarknaden i största möjliga omfattning utifrån
              sina egna förutsättningar och sin egen förmåga. Det var grunden
              för den proposition som vi beslutade om i riksdagen 2003. Det
              har varit en väldigt viktig målsättning för oss att hålla fast
              vid.
            </seg>
            <seg n="1a4392b4">
              Med de här och en rad andra åtgärder under mandatperioden har
              vårt mål hela tiden varit, och är fortfarande, att halvera ohälsan
              till 2008. För att sjukförsäkringen ska fungera som en bro tillbaka
              till arbetslivet måste arbetet med att minska ohälsan fortsätta.
              De ambitionerna tycks vara som bortblåsta nu när regeringen lägger
              fram det här förslaget.
            </seg>
            <seg n="7a845f4c">
              Då syftar jag på den debatt som vi för här och nu och också på
              en del annat som jag tycker har koppling till det här. Bland annat
              tar man bort halveringsmålet när det gäller sjukpenningdagarna
              och sjukpenningkostnaderna till år 2008. Ett annat exempel är
              att man stramar upp Pilaprojektet. Men det kanske största är att
              regeringen minskar viljan och incitamenten för rehabiliteringsinsatser
              i arbetslivet. Jag tycker att detta är mycket beklagligt.
            </seg>
            <seg n="91ddcefb">
              Försäkringsdelegationerna inrättades för två år sedan i samband
              med att den statliga myndigheten skapades en konsekvens av riksdagens
              beslut om att slå samman 21 försäkringskassor och Riksförsäkringsverket
              och bilda den nya Försäkringskassan år 2005.
            </seg>
            <seg n="7c81467e">
              Jag vill här också påminna om att ett enigt utskott ställde sig
              bakom den dåvarande regeringens förslag om att inrätta en försäkringsdelegation
              i varje län. Det var till och med så att några av de borgerliga
              ledamöterna ville ha flera ledamöter i försäkringsdelegationerna.
            </seg>
            <seg n="ab4911e0">
              Redan här skulle jag vilja ställa en fråga till alla fyra borgerliga
              partierna: På vilka grunder har ni så totalt ändrat uppfattning?
            </seg>
            <seg n="f848af02">
              Utöver att bevaka att Försäkringskassans verksamhet bedrivs på
              ett effektivt sätt och med god service ska försäkringsdelegationerna
              också besluta när det gäller deltagande i finansiell samordning
              och annan samverkan inom rehabiliteringsområdet.
            </seg>
            <seg n="73310610">
              Det blev också en årlig uppgift att redovisa gjorda iakttagelser
              till regeringen. Dessutom ska försäkringsdelegationerna utse socialförsäkringsnämnder.
              Vi beslutade också när detta togs att socialförsäkringsnämnderna
              skulle finnas kvar och att de skulle ha att hantera samma ärenden
              som tidigare.
            </seg>
            <seg n="61bbf4ea">
              Att medborgarna har inflytande och insyn i hur välfärden administreras
              och organiseras har det funnits en väldigt bred uppfattning om
              här i riksdagen. Dessutom har det varit en bred uppslutning bakom
              det. För oss socialdemokrater handlar det om såväl demokrati som
              legitimitet när det gäller den välfärd vi alla gemensamt bidrar
              till.
            </seg>
            <seg n="632edb1d">
              En nedläggning av försäkringsdelegationerna innebär att folkets
              förlängda arm kapas när det gäller insynen i Försäkringskassans
              verksamhet, och avståndet ökar mellan den enskilde och det offentliga.
              Därför avvisar vi socialdemokrater regeringens förslag på alla
              punkter. Vi vill behålla en medborgerlig insyn. Vi vill behålla
              ett lokalt inflytande över den rehabiliteringsverksamhet som finns
              inom Försäkringskassan. Regeringens förslag innebär minskade möjligheter
              för en effektiv och fungerande samverkan för att minska ohälsan.
            </seg>
            <seg n="61dff2f2">
              Särskilt anmärkningsvärt är, tycker jag, regeringens val att
              efter så kort tid lägga ned försäkringsdelegationerna. Man avvecklar
              dem utan någon som helst utvärdering och utan att frågan är beredd.
            </seg>
            <seg n="debf68ec">
              För det första är beredningstiden i det närmaste obefintlig.
            </seg>
            <seg n="04a1197f">
              För det andra har man inte utrett konsekvenserna av samverkansinsatserna.
            </seg>
            <seg n="5a8dfa8a">
              För det tredje tycker jag att man godtyckligt lite grann bryter
              mot de konstitutionella tveksamma reglerna om att tjänstemän ska
              utse politiker och förtroendevalda i socialförsäkringsnämnderna.
            </seg>
            <seg n="b66c7654">
              För mig är det lite svårt att förstå att man har kunnat komma
              med ett sådant här förslag. Jag tycker att man missar när det
              gäller lokalt inflytande och medborgarinflytande, något som är
              väldigt viktigt. Jag förstår inte varför ni har så bråttom och
              varför ni inte redovisar något alternativ till det ni tar bort.
              Det finns inga sådana förslag.
            </seg>
          </u>
          <note n="22da5279">
            Herr talman! Jag passar på att yrka bifall till reservationerna
            1 och 4 och avslag på regeringens proposition.
          </note>
          <u who="kurt_kvarnstrom_9454d6" xml:id="i-f116e957f9d76034-0" n="6b17b6fa" prev="i-b4eeff5c00490182-0">
            <seg n="e8869a24">
              I den remissomgång som föregick propositionen och som handlade
              om att göra Försäkringskassan till en myndighet ville ett flertal
              betydelsefulla remissinstanser, bland annat Landsorganisationen
              och Statstjänstemannaförbundet, behålla ett starkt förtroendemannainflytande.
              Vi ansåg då, liksom Ansvarsutredningen gjorde, och anser fortfarande
              att försäkringsdelegationer kan fylla en viktig funktion när det
              gäller att stärka den medborgerliga insynen. Utgångspunkten de
              förslag som lades fram om delegationernas möjligheter att bevaka
              den verksamhet som kassan bedriver i länet har varit väldigt viktig
              både för invånarna och för företagen, liksom att man får en bild
              av hur servicen fungerar.
            </seg>
            <seg n="6f3d95dc">
              Försäkringsdelegationernas årliga rapport till regeringen har
              avlämnats vid bara ett tillfälle. Den andra omgången och det som
              samlats in under året tycker inte den nuvarande regeringen har
              något värde i sammanhanget.
            </seg>
            <seg n="f672db8f">
              De första årens rapport överraskar många. Det blev i sammanställd
              form 52 punkter utifrån vilka Försäkringskassans styrelse och
              ledning arbetar med att förbättra sin verksamhet.
            </seg>
            <seg n="a4dc9b61">
              Många gånger var det väldigt bra förslag. Man har verkligen tagit
              till sig det här. Det hörde vi också när vi hade hearingen den
              14 november. Försäkringskassans bedömning var att delegationernas
              rapport till regeringen var värdefull och utgjorde ett viktigt
              operativt hjälpmedel i Försäkringskassans arbete med att förbättra
              kontakten med kunderna.
            </seg>
            <seg n="cfaaffac">
              Det största misstaget som jag tycker att regeringen gör är när
              man minskar det politiska inflytandet i Finsamverksamheten. Vid
              årsskiftet beräknas ändå ett 50-tal samordningsförbund finnas
              i landet. Det är ungefär hälften av landets kommuner som har fått
              i gång en samverkan. Jag vill påstå att pådrivande bakom att samordningsförbunden
              kommit till för att öka samverkan mellan de fyra myndigheterna
              i stor omfattning har varit de förtroendevalda i försäkringsdelegationerna.
            </seg>
            <seg n="82e00fa1">
              Herr talman! Jag yrkar, som sagt, bifall till reservationerna
              1 och 4. Reservation 1 innebär att vi yrkar avslag på propositionen.
              I och med det vill vi behålla försäkringsdelegationerna. I reservation
              4 har vi ett tillkännagivande till regeringen om att behålla socialförsäkringsnämnderna.
            </seg>
          </u>
          <note n="6baf0ad0">
            I detta anförande instämde Ann Arleklo, Tomas Eneroth, Helena
            Frisk, Jasenko Omanovic, Catherine Persson och Göte Wahlström
            (alla s).
          </note>
          <note type="speaker" n="1a95dbe0">
            Anf. 227 JAN LINDHOLM (mp):
          </note>
          <u who="jan_lindholm_8746bf" xml:id="i-249a6766c56778e8-0" n="e4e13c45" next="i-e378dae50a726276-0">
            <seg n="468c6027">
              Herr talman! Socialförsäkringsutskottets betänkande 3 handlar
              om en avveckling av försäkringsdelegationerna. Vi i Miljöpartiet
              tycker att det här är ett tydligt bevis på att det nya styret
              i Sverige, den nya maktkartellen, kastar in handsken också när
              det gäller arbetet med att minska ohälsan i landet. Vi tycker
              att det är tråkigt. Vi ser detta som ett tydligt tecken på att
              man sänker garden, sänker ambitionen, när det gäller att jobba
              med att förbättra rehabiliteringen. Detta är tråkigt.
            </seg>
            <seg n="2ea7f81f">
              Herr talman! Miljöpartiet anser att det är väldigt viktigt med
              insyn och utvärdering. Det är klart att insyn kan ske på väldigt
              många olika sätt. Ett sätt är att ha förtroendevalda som på medborgarnas
              uppdrag följer, granskar och utvärderar verksamheten. Vi tycker
              att det är ett bra sätt.
            </seg>
            <seg n="6b234940">
              I det här betänkandet har Miljöpartiet undertecknat alla reservationerna.
              För att inte glömma och för tids vinnande yrkar jag redan nu bifall
              till reservation 1, men självklart står vi, herr talman, bakom
              samtliga reservationer i betänkandet.
            </seg>
            <seg n="6e96234e">
              Från vårt perspektiv är det svårt att förstå varför maktkartellen
              väljer att, som vi ser det, skrota det system för insyn som försäkringsdelegationerna
              ändå innebär. Vi har sett att man motiverar den här åtgärden med
              att man tycker att det finns en konflikt när det gäller styrning
              och ledning från försäkringskassornas sida och den utvärdering
              som delegationerna står för.
            </seg>
            <seg n="77d1a6c8">
              Vi har svårt att se det perspektivet som ett problem. Vi tycker
              att alla ägare självklart ska ha system för att leda och utvärdera
              den verksamhet de bedriver. Det vore problematiskt för vilket
              företag som helst om de inte hade system som klarade det. Vi tycker,
              tvärtemot vad man kan utläsa av maktkartellens förslag, att det
              är bra om det i en organisation finns olika organ för att klara
              de uppgifterna.
            </seg>
            <seg n="19466711">
              Vi tycker också att det är en fördel med den regionala förankring
              som delegationerna haft. De har även fungerat som en pådrivande
              faktor när det gällt utvecklingsfrågor och kvalitetssäkring. Särskilt
              märkligt är att Centerpartiet, som ofta talar sig varmt för att
              hela landet ska leva och för att den lilla människan ska synas,
              ställer sig bakom den tydliga försämringen av den regionala förankringen.
              Avståndet till makten ökar naturligtvis med det nu föreslagna
              beslutet, och demokratin försvagas när antalet folkvalda företrädare
              på regional nivå minskar.
            </seg>
            <seg n="61f274ac">
              Miljöpartiet värnar den lilla människan och det täta finmaskiga
              demokratiska nätverket där var och en med ganska stor lätthet
              kan hitta och föra fram sina klagomål till förtroendevalda. Med
              detta beslut ökar maktkartellen avståndet till den vanliga medborgaren.
              Det tycker vi är tråkigt, och vi anser att det inte heller stämmer
              med den politik som alliansen gick till val på.
            </seg>
            <seg n="3ec6a20d">
              Inte heller förstår vi brådskan med förslaget. Varför inte invänta
              åtminstone vårens utvärdering? Vi tycker att det visar på stor
              brist på respekt för det arbete som ändå sker. Likaså ökar rättsosäkerheten
              med beslutet. Vi kan inte se att maktkartellen i stället erbjuder
              något annat för alla dem som upplever sig bli felaktigt behandlade
              och som i detta system haft en möjlighet att komma till tals.
            </seg>
            <seg n="c1a64d0f">
              Även om delegationerna inte kan vara ett konkret stöd i ett enskilt
              ärende innebär det dock en möjlighet för människor att kunna föra
              fram sina synpunkter och i förlängningen säkert också påverka
              hur systemen utvecklas och förändras. Det har trots allt fångats
              upp ett stort antal åtgärder som man jobbar med, just för att
              försöka förbättra systemen. Det handlar om ett femtiotal åtgärder.
              Vi anser alltså att maktkartellen går fram alldeles för snabbt
              utan att på något sätt säkerställa att inflytande, insyn och demokrati
              fungerar. Vi är helt säkra på att många medborgare kommer att
              uppleva att rättsosäkerheten ökar.
            </seg>
            <seg n="418cd1ff">
              På samma sätt ser vi på socialförsäkringsnämnderna. Även där
              minskar rättstryggheten. Den lokala förankringen och den lokala
              kännedomen går förlorad. Vi tycker att det är ett stort ingrepp,
              och de konsekvenser det leder till är dåligt belysta egentligen
              inte alls i budgetförslaget och väldigt lite kommenterade i betänkandet.
            </seg>
            <seg n="3651e751">
              Det vi tycker oss kunna konstatera vad gäller maktkartellens
              första budget som man säger jobbats fram i all hast, och det må
              så vara det är, herr talman, att man haft så bråttom att man inte
              brytt sig om att använda de möjligheter som regerandet faktiskt
              innebär. Man genomför det man tror sig veta är bäst. Det som skiljer
              en maktkartell från en regering är att man, när man regerar, inte
              bara ska tro att man vet bäst utan man ska använda regerandets
              möjligheter till att kommunicera, utreda, se till att de parter
              som berörs är med samt beskriva de konsekvenser som ett beslut
              får så att beslutsfattarna i riksdagen har möjlighet att ta ställning
              till helheten. Vi hörde i den tidigare debatten hur det talades
              om vikten av helhet.
            </seg>
            <seg n="173b45d6">
              Alltså: Vad leder de till, de förslag till beslut som man förelägger
              riksdagen? Jag tycker att riksdagen har rätt till ett beslutsunderlag
              som är berett och där effekterna av de förslag man lägger fram
              finns beskrivna.
            </seg>
            <seg n="f7722780">
              Med det yrkar jag bifall till reservation 1 men står självklart
              bakom samtliga Miljöpartiets reservationer i betänkandet.
            </seg>
          </u>
          <note n="caf21e16">
            Anf. 228 GUNNAR AXÉN (m):
          </note>
          <u who="jan_lindholm_8746bf" xml:id="i-e378dae50a726276-0" n="e4e13c45" prev="i-249a6766c56778e8-0">
            <seg n="6c4c8c67">
              Herr talman! Allians för Sverige gick till val på att bryta utanförskapet
              och återupprätta arbetslinjen, inte på att minska sjukskrivningarna
              genom att öka förtidspensioneringarna, som varit den tidigare
              lösningen. Att bryta utanförskapet och få tillbaka de 1,5 miljoner
              människor som i dag står utanför arbetsmarknaden är en utmaning
              som kräver en lång rad förändringar av politiken. Det kräver stora
              reformer såsom nystartsjobb och jobbskatteavdrag men också reformer
              likt detta förslag, som handlar om att utveckla Försäkringskassans
              organisation i riktning mot raka och tydliga ansvarslinjer för
              ledning och styrning, klara ansvarsroller och goda förutsättningar
              för en effektiv och rättssäker handläggning av olika ärenden.
              I framtiden ska vi kunna se kortare handläggningstider och en
              likhet i bedömning om rätt till olika ersättningar, oavsett var
              i landet man bor.
            </seg>
            <seg n="339845ed">
              I detta betänkande föreslås därför en avveckling av de försäkringsdelegationer
              som är en kvarleva från den gamla regionaliserade myndighetsstrukturen
              inom Försäkringskassan. Dessutom aviseras i betänkandet ett kommande
              förslag om avveckling av socialförsäkringsnämnderna.
            </seg>
            <seg n="3cdf8032">
              Försäkringsdelegationerna har i dag tre uppgifter: att bevaka
              Försäkringskassans verksamhet i respektive län, att besluta i
              samverkansfrågor och att utse ledamöter i socialförsäkringsnämnderna.
              Försäkringsdelegationerna innebär att Försäkringskassan, som har
              en styrelse med fullt ansvar, inte kan besluta i alla frågor som
              rör den egna myndighetens verksamhet. Därmed kan man inte hålla
              raka och tydliga ansvarslinjer för ledning och styrning av verksamheten
              på det sätt som det var tänkt när den nya sammanhållna Försäkringskassan
              bildades.
            </seg>
            <seg n="d55d0ca6">
              Också försäkringsdelegationernas ansvar vad gäller samverkan
              med andra parter skapar ett delat och oklart ansvarsförhållande.
              Likaså har försäkringsdelegationernas bevakningsuppdrag medfört
              oklara roller eftersom det handlar om att myndigheten granskar
              sig själv, sin egen effektivitet och kundbemötande. Det borde
              stå klart för alla och envar att detta inte är en särskilt lämplig
              ordning. Det är dessutom ofta Försäkringskassans tjänstemän som
              skriver underlag till de rapporter som försäkringsdelegationerna
              årligen levererar.
            </seg>
            <seg n="16780b28">
              Det är lämpligare att denna form av granskningar genomförs av
              intern- och externrevisorer, av Riksrevisionen eller av Justitieombudsmannen
              när det gäller enskilda ärenden, eller i annan särskild ordning,
              men inte av myndigheten själv. Vår uppfattning är att en avveckling
              av försäkringsdelegationerna skapar bättre förutsättningar för
              en effektiv styrning av Försäkringskassan med klara ansvarslinjer.
            </seg>
            <seg n="d53b1d93">
              Även den kommande avvecklingen av socialförsäkringsnämnderna
              skapar förutsättningar för en snabbare, mer rättssäker och ökad
              likabehandling av olika ärenden, vilket är till stor nytta för
              den enskilde medborgaren. Socialförsäkringsnämnderna är i dag
              närmast ett forum för facklig-politiskt beslutsfattande. Men det
              handlar ju inte om några demokratiskt fattade beslut utan om myndighetsutövning
              där medborgarna har rätt att ställa krav på rättssäkerhet och
              likabehandling. Behandlingen av den enskilde ska inte avgöras
              utifrån vilken politisk majoritet som formas när myndighetsbeslutet
              ska fattas. En avveckling av socialförsäkringsnämnderna innebär
              att försäkringsdelegationernas ansvar för utseende av ledamöter
              i dessa nämnder faller bort.
            </seg>
            <seg n="3dd9ca55">
              I propositionen föreslås även att ärenden om bilstöd till personer
              med funktionshinder ska avgöras av tjänsteman hos Försäkringskassan
              i stället för som i dag av socialförsäkringsnämnderna. Detta beräknas
              minska handläggningstiden från i genomsnitt 157 dagar till 60
              dagar. Det är en tydlig effektivitetsvinst och en klar serviceförbättring
              för de funktionshindrade.
            </seg>
            <seg n="3e262cde">
              Jag har svårt att förstå varför man går emot detta förslag. Försäkringskassans
              tjänstemän fattar beslut i en lång rad svåra ärenden som berör
              enskilda, och jag är helt övertygad om att de besitter en sådan
              kompetens att de kommer att klara av även dessa ärenden på ett
              bra sätt.
            </seg>
            <seg n="edb2255a">
              Därmed, herr talman, ber jag att få yrka bifall till utskottets
              förslag till beslut och avslag på reservationerna.
            </seg>
            <seg n="e9a08d38">
              Slutligen vill jag rikta ett varmt tack till socialförsäkringsutskottets
              kansli för väl utfört arbete inte bara med detta betänkande utan
              med samtliga våra betänkanden under hösten. Låt mig också tillönska
              alla en fridfull jul.
            </seg>
          </u>
          <note type="speaker" n="ea012e81">
            Anf. 229 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-d04d506555f32712-0" n="6b17b6fa">
            <seg n="e4e6f658">
              Herr talman! Det du har sagt i talarstolen nu, Gunnar Axén, visar
              nog att den analys som borde ha funnits i sammanhanget inte är
              gjord. Din uppfattning om hur verksamheten fungerar och på vilka
              grunder tycker jag har en felaktig utgångspunkt. Min utgångspunkt
              när vi håller på med de här frågorna är faktiskt att det behövs
              flera människor som är engagerade i de här svåra frågorna, inte
              färre.
            </seg>
            <seg n="2afe43e1">
              En styrning uppifrån är befängt i sammanhanget. Hur ska Försäkringskassan
              kunna vara den som styr verksamheten om man ska samordna sig med
              de andra som finns och som ska stödja samhället? Jag tycker att
              den beskrivning som du har gett här i talarstolen utgår från ett
              verkligt uppifrånperspektiv. För mig är det ett underifrånperspektiv.
              För mig handlar det här faktiskt om att se människorna och se
              de behov de har.
            </seg>
            <seg n="e93a6676">
              Det handlar om en liten grupp människor, som vi har konstaterat
              i många av de projekt och det arbete som pågått i den här frågan.
              Det är mellan 3 % och 5 % av befolkningen som har sammansatt svåra
              problem som inte kan lösas med att vare sig Försäkringskassan
              eller någon annan myndighet har en styrning uppifrån. Här måste
              man faktiskt hjälpas åt att hitta lösningar för de här människorna
              som har det svårt. Därför tycker jag att det du har sagt i talarstolen
              visar att det inte finns någon analys bakom.
            </seg>
            <seg n="4a275743">
              Då frågar jag dig: På vilka grunder har du kommit till de här
              slutsatserna? Av vilken orsak har du så radikalt ändrat uppfattning
              på de två år som gått sedan du tryckte på knappen och röstade
              ja till förslaget?
            </seg>
          </u>
          <note n="03fd7f58" type="speaker">
            Anf. 230 GUNNAR AXÉN (m) replik:
          </note>
          <u who="gunnar_axen_cbd501" xml:id="i-944b3ad36e7f2768-0" n="985aa5ff">
            <seg n="9f2ae92f"/>
            <seg n="d400b80a">
              Herr talman! Redan i den utredning som låg till grund för bildandet
              av den nya myndigheten analyserades detta problem. Utredaren ansåg
              redan då att det fanns nackdelar med socialförsäkringsnämndernas
              konstruktion. Utredaren ansåg att det var en nackdel att det inte
              ställdes krav på att någon som deltar i avgörandet av ärendena
              ska ha professionell försäkrings- och förvaltningsrättslig kunskap
              och kritiskt kunna värdera underlag och förslag till beslut för
              att kunna avgöra ärendena. Utifrån ett rättssäkerhetsperspektiv
              har det därvid också skapats en risk för att ovidkommande subjektiva
              faktorer förs in i bedömningen av frågor som bör bedömas utifrån
              strikt förvaltningsmässiga och försäkringsmässiga kriterier.
            </seg>
            <seg n="af300cb7">
              Dessutom ställs ibland orimliga krav på förberedelsetid bland
              ledamöterna. Det kan mer eller mindre ses som en tillfällighet
              om vissa ärenden blir föremål för närmare överväganden i nämnden,
              medan de övriga i huvudsak bara expedieras.
            </seg>
            <seg n="bae69707">
              Slutligen ansåg utredaren att hanteringen i nämnden också innebär
              att handläggningstiderna för de här ärendena blir längre än om
              beslut hade fattats inom förvaltningen, vilket är en brist utifrån
              ett service- och effektivitetsperspektiv.
            </seg>
            <seg n="7ad8f363">
              Herr talman! Jag vill understryka att det finns en lång rad ärenden
              som Försäkringskassans tjänstemän själva fattar beslut om i dag
              när det gäller myndighetsutövning, där man anser att tjänstemännen
              har den kompetens och den erfarenhet som krävs för att på ett
              rättssäkert sätt kunna tillämpa lagstiftningen. Jag har svårt
              att förstå varför Kurt Kvarnström underkänner tjänstemännen i
              det här fallet och anser att besluten fattas bättre av en handfull
              politiker och fackligt förtroendevalda.
            </seg>
          </u>
          <note type="speaker" n="da5d1f86">
            Anf. 231 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-b4eeff5c00490182-1" n="6b17b6fa" next="i-f116e957f9d76034-1">
            <seg n="4ede5a26">
              Herr talman! Gunnar Axén gör mig oerhört förvånad. Nu pratar
              Gunnar Axén om något helt annat än det ärendet handlar om, försäkringsdelegationernas
              uppgift när det gäller samordnad rehabilitering. De här delegationerna
              har över huvud taget ingen beslutsbefogenhet i enskilda ärenden.
              Hela din replik har handlat om de enskilda ärendena. Det här handlar
              faktiskt om att ge stöd åt människor i vardagen, Gunnar Axén.
            </seg>
            <seg n="86252968">
              De människor som finns i den här gruppen behöver hjälp från sjukvården
              i vissa delar, från Försäkringskassan i andra delar, från socialtjänsten
              och från arbetsförmedlingen också. Det handlar faktiskt om att
              hjälpa de här människorna med de insatser som vi har gemensam
              möjlighet att samordna. Då handlar det inte om att fatta myndighetsbeslut
              utan det handlar faktiskt om att se de här människorna som har
              det svårt i vårt samhälle, de som är allra svagast och som verkligen
              behöver mycket hjälp under lång tid. Därför tror jag att de politiker
              som är engagerade i det lokala samhället gör en fantastisk insats
              i sammanhanget.
            </seg>
            <seg n="fe16ce5f">
              Jag har fortfarande inte fått svar på mina frågor: Varför har
              regeringen så bråttom? Varför kan man inte vänta till den 1 april
              så att de förtroendevalda kan ha en nomineringsprocess och utse
              de förtroendevalda för den kvarvarande perioden? Jag har förstått
              att det är en kvarvarande period. Jag förstår inte alls varför
              man haft sådan brådska med att ta fram ett förslag när Gunnar
              Axén står här och pratar om något helt annat än det försäkringsdelegationerna
              har som sin uppgift. Man har ingen uppgift när det gäller de enskilda
              fallen.
            </seg>
            <seg n="751bacd3">
              Jag skulle gärna vilja ha en analys och ett förslag från Gunnar
              Axén. På vilket sätt ska Försäkringskassans styrning kunna förändra
              samverkansmöjligheterna i Finsam? Hur ska den styrningen kunna
              fungera i praktiken?
            </seg>
          </u>
          <note n="6e2bd57b">
            Anf. 232 GUNNAR AXÉN (m) replik:
          </note>
          <u who="kurt_kvarnstrom_9454d6" xml:id="i-f116e957f9d76034-1" n="6b17b6fa" prev="i-b4eeff5c00490182-1">
            <seg n="8fc52a20">
              Herr talman! Jag ber om ursäkt om jag missuppfattade Kurt Kvarnströms
              frågeställning, men det spretar lite grann här. Å ena sidan talar
              Kurt Kvarnström om att det handlar om att komma i kontakt med
              och hjälpa enskilda människor i svårt utsatta situationer. Å andra
              sidan, vilket Kurt Kvarnström också konstaterar, är det inte någonting
              som försäkringsdelegationerna arbetar med, att stötta enskilda
              fall. Därför trodde jag snarare att det var socialförsäkringsnämnderna
              som avsågs, eftersom Socialdemokraterna också har ett yrkande
              om att riksdagen ska uttala att de ska vara kvar, för det är de
              som kommer närmast de enskilda fallen.
            </seg>
            <seg n="e36d541b">
              Försäkringsdelegationernas uppgift är ju att fatta beslut om
              samverkan med andra myndigheter. Men om man från Försäkringskassans
              sida kan se att den samverkan är effektiv och kan hjälpa människor
              att snabbare komma tillbaka till arbetet och ur ersättningssystemen
              kan Försäkringskassan givetvis fatta beslut om detta själv.
            </seg>
            <seg n="40ef58b6">
              För att komma tillbaka till det som var Kurt Kvarnströms huvudargument
              för att bibehålla den nuvarande ordningen är det knappast som
              så att man som enskild person, om man har behov av stöd för att
              man är i en svår situation, går till försäkringsdelegationen.
              Man går till Försäkringskassan och träffar någon av alla de tusentals
              kompetenta tjänstemän som arbetar där just för att hjälpa människor
              att komma tillbaka till arbetslivet, att få den rehabilitering
              de har behov av, att få det stöd på annat sätt som de har behov
              av för att komma tillbaka till arbetet eller att få den ersättning
              de har rätt till om de inte har möjlighet att arbeta.
            </seg>
          </u>
          <note type="speaker" n="f29def08">
            Anf. 233 SOLVEIG ZANDER (c):
          </note>
          <u who="solveig_zander_bb1f11" xml:id="i-3d3ce5f33b0e2714-0" n="8aae2f63">
            <seg n="ed8c71c4">
              Herr talman! I den här sena timmen finns det väl ingen anledning
              att hålla långa anföranden om avvecklingen av försäkringsdelegationerna,
              speciellt inte med tanke på den utförliga redovisning som Gunnar
              Axén nyligen gjorde. Men jag vill verkligen från Centerpartiet
              framhålla att vi tillstyrker utskottets förslag att avveckla delegationerna,
              främst utifrån ansvarsförhållandena.
            </seg>
            <seg n="b2094bdb">
              Försäkringsdelegationerna ska ju besluta i vissa frågor som handlar
              om samverkan, som vi sade. Det innebär att det också blir otydligheter
              när det gäller beslutsfunktionen mellan de som handlägger ärendet
              och de som beslutar om vissa saker. Det gör att det faller tillbaka
              på den enskilda personen. Det är det vi inte tycker är bra. Rättssäkerheten
              för den enskilda är ju så oerhört viktig. Det är där vi anser
              att det blir otydligt.
            </seg>
            <seg n="704203b8">
              Den här raka linjen som man ska hålla är viktig. I en myndighetsutövande
              och lagstyrd verksamhet som Försäkringskassan ska det vara så
              lite inblandning som möjligt av politik och tyckanden. Det ska
              inte handla om tyckanden utan om fakta när man beslutar om sådant
              som rör personer. Därför är det viktigt att Försäkringskassans
              personal har en mycket stor kunskap och är välutbildad i det som
              man ska göra. Försäkringskassan har möjlighet att ge direktiv
              så att man kan ta till sig detta och få en enhetlig kunskap som
              gäller enhetliga beslut över hela landet.
            </seg>
            <seg n="5e9f3826">
              Vi vet i dag att bilstödet, som man beslutar om i försäkringsdelegationerna,
              ser ut på olika sätt i landet. Vi som har kommit i kontakt med
              detta vet att det faktiskt är så. Därför är det viktigt att man
              inte cementerar dessa olika regionala förhållanden utan i stället
              ser till att de minskar.
            </seg>
            <seg n="caca9d4c">
              Centerpartiet har inte ändrat uppfattning i frågan, vilket har
              framhållits här. När beslutet togs om att inrätta försäkringsdelegationerna
              kan man säga att det var en kompromiss. Centerpartiet ville egentligen
              något annorlunda.
            </seg>
            <seg n="087640be">
              Därför yrkar jag, precis som jag sade tidigare, bifall till utskottets
              förslag.
            </seg>
          </u>
          <note type="speaker" n="69799bdb">
            Anf. 234 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-d04d506555f32712-1" n="6b17b6fa">
            <seg n="a02fa06a">
              Herr talman! Det är häpnadsväckande vilken okunskap som jag möter
              i denna debatt. Jag trodde att vi hade satt oss in i vad den här
              frågan egentligen handlade om före den här debatten. Men vi hade
              tydligen även i denna del av socialförsäkringsutskottets verksamhet
              behövt en viss utbildning innan vi går till debatt och fattar
              så här viktiga beslut.
            </seg>
            <seg n="acd3c6f4">
              Försäkringsdelegationerna fattar inte ett enda beslut när det
              gäller enskilda ärenden. Och beslut om bilstöd fattas av socialförsäkringsnämnderna.
              Detta sagt som en upplysning. Jag blir därför lite häpen när jag
              diskuterar med de partier som företräder regeringen i sammanhanget.
              Jag förstår nu den analys som är obefintlig i sammanhanget. Den
              har inte funnits.
            </seg>
            <seg n="27473fc0">
              Jag måste ställa frågan igen: På vilka grunder har Centerpartiet
              så radikalt ändrat uppfattning på två år? Vi hade nämligen en
              helt annan situation för två år sedan.
            </seg>
            <seg n="10feb60d">
              Jag skulle vilja ställa en annan fråga också till Centerpartiet.
              För mig har Centerpartiet alltid varit en folkrörelseorganisation.
              Jag möter väldigt många folkpartister och centerpartister som
              är väldigt överraskade över detta förslag och detta beslut. Hur
              upplever Centerpartiets företrädare här den kraftiga kritik som
              nu riktas mot regeringspartierna från de egna partikollegerna
              ute i landet och som arbetar intensivt med dessa frågor för att
              hjälpa människor i svåra situationer?
            </seg>
            <seg n="3acfb1b0">
              Men jag vill en gång för alla säga att försäkringsdelegationerna
              inte fattar ett enda beslut i enskilda ärenden för människor.
              Det framgår väldigt tydligt och klart av det beslut som vi har
              tagit tidigare att dessa beslut fattas av myndigheterna på samma
              sätt som i fråga om alla andra ärenden.
            </seg>
          </u>
          <note type="speaker" n="9630bd9a">
            Anf. 235 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-3d3ce5f33b0e2714-1" n="8aae2f63">
            <seg n="fabeda6a">
              Herr talman! Det är intressant när du, Kurt, säger att okunskapen
              är stor. Det får stå för dig själv. Om du tycker att du är den
              som har facit i hand, så gratulerar jag dig till det.
            </seg>
            <seg n="d1d118fc">
              Men för att svara på din fråga vill jag säga att Centerpartiet
              inte har ändrat sig på något sätt, inte enligt den information
              som jag har fått från dem som var med och fattade detta beslut.
              Jag var själv inte med då, så jag kan inte säga exakt hur diskussionen
              gick. Men vi har inte ändrat oss, kan jag tala om för dig. Detta
              var, som jag sade tidigare, en kompromiss för något annat förslag
              som man hade.
            </seg>
            <seg n="6834c72f">
              Den andra frågan som du ställde till mig handlade om hur en folkrörelseorganisation
              som Centerpartiet kan vara för detta förslag. Det är väldigt enkelt
              att svara på. Vi sätter nämligen den enskilda människans rättssäkerhet
              före allt annat. Man ska inte bli bedömd på olika sätt, och det
              ska inte vara någon inverkan från någon, vilket du påstår att
              man har i dessa delegationer när man fattar beslut. De ska, precis
              som du sade till Gunnar Axén tidigare, vara folkets röst. Att
              man är folkets röst innebär att man också kan påverka. Och det
              gynnar inte den enskilda personen.
            </seg>
          </u>
          <note type="speaker" n="1a3119cf">
            Anf. 236 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-d04d506555f32712-2" n="6b17b6fa">
            <seg n="6aa21c37">
              Herr talman! Jag måste upprepa det som jag sade igen när det
              gäller att försäkringsdelegationerna inte fattar ett enda beslut.
              Det finns ingen rättssäkerhet mot den enskilde när det gäller
              reglerna och lagstiftningen för försäkringsdelegationerna.
            </seg>
            <seg n="7e4fd845">
              Vad som har varit den allra viktigaste delen, som jag försökte
              betona även om jag kanske var otydlig, är den finansiella samordningen.
              Och där tycker vi fortfarande att det är viktigare att det finns
              engagerade politiker som har en bredare syn när det gäller hela
              vårt samhälle än en styrd försäkringstjänsteman från Försäkringskassan.
              För ni vill väl ändå inte ta bort samordningsförbunden, Finsamförbunden?
              Varför ska ni sätta in en tjänsteman i förbundet i stället för
              att ha en politiker som har en bredare syn och som så att säga
              ser över de stuprör, som jag kallar dem, som finns i våra organisationer?
            </seg>
            <seg n="9244e0ca">
              Samordningen har kommit till för att ge de människor som har
              sammansatta svårigheter den hjälp och det stöd som behövs i det
              lokala samhället för att hitta tillbaka till arbetslivet. Varför
              ser ni inte behovet av att det faktiskt finns ett engagemang i
              dessa frågor? Det handlar om legitimiteten för försäkringen i
              grunden.
            </seg>
            <seg n="669f7d4e">
              Men det viktiga är att över de revirgränser som faktiskt uppstår
              i myndigheterna med en rak beslutsstyrning hitta lösningar som
              hjälper de enskilda individerna. Besluten för de enskilda människorna
              tas alltid i den rättssäkerhetsordning som vi har för myndigheterna.
              Så delegationerna fattar inte beslut där över huvud taget. Men
              varför är det så svårt att se att det skulle finnas politiker
              i dessa samordningsförbund som är så viktiga för samverkan och
              för att komma framåt och hjälpa människor tillbaka till arbetslivet?
            </seg>
          </u>
          <note type="speaker" n="65578235">
            Anf. 237 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-3d3ce5f33b0e2714-2" n="8aae2f63">
            <seg n="f5d17f44">
              Herr talman! Det är intressant att lyssna till dig, Kurt. Jag
              är övertygad om, med den erfarenhet som jag har på detta område,
              att det inte är bristen på engagemang hos personalen som gör att
              samarbetet inte fungerar mellan olika myndigheter. Till det behövs
              det definitivt inga politiker.
            </seg>
            <seg n="95400df1">
              Och varför ska man inte ha den raka och tydliga linje som innebär
              att det också går snabbare om personalen får medverka fullt ut
              i fråga om samarbete, ansvar och befogenheter? Varför måste det,
              som du påstår, finnas så att säga en sidodelegation som också
              ska blanda sig i detta? Det fyller för mig ingen funktion.
            </seg>
            <seg n="d3c6088e">
              Jag har därför oerhört svårt att förstå varför ni med en sådan
              emfas vidhåller att försäkringsdelegationerna fyller en så otroligt
              viktig funktion när de inte gör det.
            </seg>
          </u>
          <note type="speaker" n="841ea41d">
            Anf. 238 BARBRO WESTERHOLM (fp):
          </note>
          <u who="barbro_westerholm_f43973" xml:id="i-b332898f984a743c-0" n="f131bdef">
            <seg n="5b772ace">
              Herr talman! I denna sena timme tänker jag inte upprepa vad Gunnar
              Axén har sagt och inte heller vad Solveig Zander har sagt. Vi
              i alliansen är ju överens om detta betänkande och om avskaffandet
              av försäkringsdelegationerna.
            </seg>
            <seg n="56dd79e1">
              För mig som gammal myndighetsperson är detta en väldigt konstig
              organisation. Man har en del av myndigheten som man liksom inte
              styr över och som arbetar med verksamhet som man inte kan nå.
            </seg>
            <seg n="b755337c">
              I andra myndigheter ligger detta ansvar på tjänstemännen, och
              man samarbetar då med tjänstemän i de andra organisationerna.
              Detta kräver en väldigt god yrkeskunskap för att man ska få detta
              arbete att löpa väldigt smidigt. Det man nu går över till i Försäkringskassans
              verksamhet måste vara en mycket mer rationell användning av både
              människor och skattemedel, vill jag påstå. Jag som har kommit
              in sent i den här frågan upplever den här konstruktionen som en
              kompromiss mellan någonting som var och att man radikalt ville
              göra om Försäkringskassan till en effektiv myndighet till gagn
              för stödet för alla de människor som behöver ta Försäkringskassans
              tjänster i bruk.
            </seg>
            <seg n="8e969794">
              Sedan är det här kopplat till den andra frågan om socialförsäkringsnämnderna.
              De har uppenbarligen fungerat väldigt olika. Och vi har sagt i
              betänkandet att de också ska försvinna. Jag fick ju på nära håll
              en redovisning av hur mycket tid man använder för varje ärende,
              och det var alltså två minuter. Då undrar jag vad politikerinsatsen
              egentligen betyder i de här fallen. Det är då tjänstemän som har
              berett ärendena, och de måste också motivera sina beslut för den
              enskilde som har rätt att överklaga.
            </seg>
            <seg n="311021a5">
              För mig vore det mycket naturligare om man hade en internrevision,
              som man har i myndigheter. Man ska alltid självkritiskt granska
              sig själv. Men man måste också ha en extern oberoende revision
              av verksamheten. Så är det vid universitet och högskolor, och
              så är det i myndigheter överallt. Det här är något konstigt. Jag
              misstänker att historiken, om jag skulle känna den lite närmare,
              skulle visa att det här är en politisk kompromiss som man har
              gjort. Nu har den varit i funktion ett tag, och då visar det sig
              för myndigheten Försäkringskassan att det inte är ett effektivt
              utnyttjande av de resurser som man har. Det är resurser som man
              skulle kunna sätta in för att mer hjälpa enskilda personer.
            </seg>
          </u>
          <note n="169abf65">
            Med detta yrkar jag bifall till förslaget i betänkandet och avslag
            på reservationerna.
          </note>
          <note type="speaker" n="fa22ddc4">
            Anf. 239 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-d04d506555f32712-3" n="6b17b6fa">
            <seg n="10294b5c">
              Herr talman! Jag skulle då vilja upprepa frågan också till Barbro
              Westerholm. På vilka grunder har Folkpartiet så radikalt ändrat
              uppfattning under de här två åren? Vi har ju haft många debatter
              i kammaren under den mandatperiod som har gått där Folkpartiet
              har varit en väldigt ivrig påhejare av att öka samverkansinsatserna
              på det här området.
            </seg>
            <seg n="a17552e2">
              Jag blir lite häpen när Folkpartiet så radikalt har ändrat uppfattning
              i förhållande till det som vi har mött i de diskussioner som vi
              har haft tidigare. Folkpartiet stödde ju verkligen tanken att
              man skulle komma ifrån de strikta myndighetsgränserna, att man
              skulle komma ifrån att människor faller mellan den hjälp som de
              kan behöva i olika situationer och att man på ett mycket bättre
              sätt skulle samordna det här.
            </seg>
            <seg n="ce54ff35">
              Då måste jag ställa frågan: Vad är det som gör att Folkpartiet
              så radikalt har ändrat sig?
            </seg>
          </u>
          <note type="speaker" n="464a63b3">
            Anf. 240 BARBRO WESTERHOLM (fp) replik:
          </note>
          <u who="barbro_westerholm_f43973" xml:id="i-b332898f984a743c-1" n="f131bdef">
            <seg n="50dd63b3">
              Herr talman! Folkpartiet har inte ändrat sig en tum i synen på
              samverkan mellan olika penningpåsar, olika resurser, för att åstadkomma
              bästa möjliga resultat för den enskilde. Men vi tycker att det
              kan ske på en professionell nivå, mellan tjänstemän. Man behöver
              inte den här konstiga organisationen för det hela. Vi kan också
              se att man inte behöver ha det totala antalet pengapåsar, utan
              man kan samverka i olika konstellationer för att få effektivast
              möjliga utnyttjande av resurserna. Jag kan se andra myndigheter
              som arbetar precis på det sättet. Räddningsverket, till exempel,
              har ett alldeles utmärkt samarbete med Socialstyrelsen och Folkhälsoinstitutet.
              Jag tycker att politiker ska ägna sin tid åt politik och tjänstemän
              och professionella åt det som de är bäst på. Då tror jag att vi
              får ett bra utnyttjande av alla kategoriers resurser.
            </seg>
          </u>
          <note type="speaker" n="275a2828">
            Anf. 241 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-d04d506555f32712-4" n="6b17b6fa">
            <seg n="a7b18d84">
              Herr talman! Jag skulle gärna bjuda företrädarna på ett studiebesök
              i Avesta för att beskriva på ett bättre sätt och med lite mer
              ord vilka människor vi egentligen möter i de här sammanhangen.
            </seg>
            <seg n="49d581f7">
              Min erfarenhet av att ha jobbat med det här under några år och
              av att ha engagerat mig i samhällsfrågor när det gäller människor
              som hamnar utanför är att en del av de människorna inte finns
              i Försäkringskassans register. De finns inte hos socialförvaltningen.
              De finns inte någonstans, men de finns i vårt samhälle. Och ingen
              känner något ansvar för en del av de här människorna.
            </seg>
            <seg n="012c6ab1">
              Enligt mitt sätt att se det behöver vi då faktiskt engagera oss
              som politiker eller som medborgare i de samhälleliga frågorna
              för att hjälpa och stödja de här människorna, som har kommit fel.
              Därför är jag lite förvånad när man inte ser det här behovet,
              som finns. Och jag är inte så övertygad om det tycker jag att
              vi kan ha en mycket längre diskussion om att en rak beslutslinje
              i de här sammanhangen hjälper dessa människor som inte ens finns
              hos Försäkringskassan.
            </seg>
            <seg n="0f251457">
              Jag tror att vi behöver se över gränserna, och jag är lite förvånad
              över Folkpartiets sätt att se på det utifrån den debatt, som jag
              har sagt, som vi har haft under flera år. Just samverkan har för
              oss alla varit en framgångsväg. Är det mindre legitimitet vi behöver
              i socialförsäkringen? Är det mindre engagemang och mindre engagerade
              människor vi behöver för att lösa de här väldigt svåra frågorna?
            </seg>
          </u>
          <note type="speaker" n="65fc2a6e">
            Anf. 242 BARBRO WESTERHOLM (fp) replik:
          </note>
          <u who="barbro_westerholm_f43973" xml:id="i-b332898f984a743c-2" n="f131bdef">
            <seg n="236a7eaa">
              Herr talman! Nu skulle vi behöva ha en mycket bredare debatt
              om företagshälsovårdens roll, primärvårdens roll och socialtjänstens
              roll när det gäller att hitta de här människorna. I arbetslivet
              tror jag att företagshälsovården kan bli mycket effektivare och
              bättre. Jag tog upp Anna Hedborgs utredning i går, och jag gör
              det igen. Hon har sett företagshälsovården som ett nav när det
              gäller att hjälpa människor som behöver stöd och rehabilitering
              och så vidare och som finns i arbetslivet.
            </seg>
            <seg n="4ca70168">
              Sedan har vi dem som är utanför arbetslivet, de äldre. Jag tror
              att primärvården kan bli hemskt mycket bättre på att fånga upp
              dem. Vi kan behöva äldrevårdsteam som kanske är en lösning för
              de allra äldsta. Vi måste få en mycket bättre skolhälsovård för
              att fånga upp barnen och ungdomarna. Det finns alltså andra ställen.
              Vi ska göra det lättare för de människor som behöver hjälp att
              hitta dit. Det är alltså en mycket vidare debatt än den som vi
              för kring just de här delegationerna och socialförsäkringsnämnderna.
              Det här kommer vi säkert tillbaka till många gånger. Det hoppas
              jag för det är stora frågor som vi måste lösa i den här riksdagen.
            </seg>
          </u>
          <note type="speaker" n="9a69f43e">
            Anf. 243 LARS GUSTAFSSON (kd):
          </note>
          <u who="lars_gustafsson_079038" xml:id="i-7f05aacd83a50131-0" n="7a19746d">
            <seg n="bc892262">
              Herr talman! Som vi redan har hört syftar förslagen i betänkandet
              om att avveckla nuvarande försäkringsdelegationer till att skapa
              rakare och mer funktionella beslutsvägar. De utvärderingar som
              har gjorts av befintlig verksamhet visar ju på brister och oacceptabla
              skillnader i beslut mellan olika landsdelar.
            </seg>
            <seg n="b9ea960f">
              Detsamma gäller beslut om bilstöd som i dag har en genomsnittlig
              handläggningstid på hela 157 dagar. Detta är inte godtagbart.
              Med den långa handläggningstiden får ju den sökande gardera sig
              för att det tänkta bilköpet måste anstå till nästa bilmodell med
              åtföljande kostnadsökning. Som framgår av propositionen kan handläggningstiden
              kortas till 60 dagar, och det är en fullt rimligt tid när det
              gäller att få ett besked.
            </seg>
            <seg n="fe3bb553">
              När det sedan gäller det som i förlängningen ansluter till det
              här, socialförsäkringsnämnderna, finns det tyvärr brister i besluten.
              Det är stora brister som äventyrar rättssäkerheten. Det har ju
              Riksrevisionen faktiskt tittat på. Jag förutsätter då att avvecklingen
              av de här nämnderna hanteras av regeringen på ett balanserat sätt
              så att det inte blir problem med övergången till de nya beslutsvägarna,
              att det sker smidigt och i samverkan med alla berörda parter.
            </seg>
            <seg n="3d40e994">
              Med detta yrkar jag bifall till förslaget i betänkandet.
            </seg>
          </u>
          <note type="speaker" n="a2c5dd17">
            Anf. 244 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-d04d506555f32712-5" n="6b17b6fa">
            <seg n="04a2b2d3">
              Herr talman! Lars Gustafsson, det här är ju frågor som Kristdemokraterna
              har varit väldigt engagerade i. I den debatt vi hade i går uttryckte
              Lars Gustafsson behovet av att samverkansfrågorna blev mycket
              bredare och skapade större möjligheter. Då skulle jag vilja ställa
              frågan: På vilka grunder går man den här vägen utan att ha något
              förslag och bara tar bort det som finns? Det är min ena fråga.
            </seg>
            <seg n="45c17bbe">
              Den andra frågan gäller att vi har ett beslut i riksdagen om
              att vi sätter av 5 % i sjukförsäkringen för att på ett aktivare
              sätt hjälpa människor innan de drabbas av sjukdom eller på olika
              sätt med lite utöver sjukförsäkringens möjligheter hjälpa människor
              tillbaka till arbetslivet. Det har vi varit väldigt överens om.
              Lars Gustafsson var ju själv med och tryckte på knappen för ett
              par år sedan när vi tyckte att det var ett sätt att aktivera oss
              i de här frågorna. Vi har också pratat om att det skulle behövas
              mer resurser. Då blir jag lite konfunderad när jag konstaterar
              att inför nästa år bestämmer med den här raka beslutsvägen Försäkringskassans
              ledning på kronor och ören precis vad det är för resurser man
              får använda i de olika länen.
            </seg>
            <seg n="8664c590">
              När det gäller samverkansinsatserna jag tar mitt län Dalarna
              som exempel har man fastställt att den ram som man ger för att
              jobba med finansiell samordning redan är uppfylld. Det finns inga
              förutsättningar under nästa år att utöka samverkansfrågorna, för
              kassans ledning har bestämt med den raka beslutsvägen att de här
              pengarna ska användas annorlunda. Man säger bland annat att 750
              miljoner av de 1,4 miljarderna ska användas för Pilaprojektet.
              Då återstår den flexibla och stora möjligheten av 2 % till att
              jobba med finansiell samordning. Hur ser Lars Gustafsson på de
              frågorna?
            </seg>
          </u>
          <note type="speaker" n="f22f5f38">
            Anf. 245 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-7f05aacd83a50131-1" n="7a19746d">
            <seg n="11b03eff">
              Herr talman! Jag trodde att vi skulle tala om försäkringsdelegationerna
              nu. Den debatten kan jag gärna ta. För det första har det framförts
              att det skulle vara folkvalda som sitter i nämnderna. De är indirekt
              valda allihop av politiker. De är inte alls direktvalda. Det är
              den konstruktionen som jag ogillar. Det är de indirekta valen.
              Och konstruktionen är troligtvis som Barbro Westerholm påstod
              någon sorts sammanlänkning av det som har varit med det nya. Det
              visar att det inte fungerar. Det har ingenting med den enskilde
              individens samverkan på det lokala planet att göra.
            </seg>
            <seg n="78815a49">
              Jag har inte alls tryckt på knappen för det här förslaget, därför
              att det ni gjorde ju var att ni eliminerade möjligheten för en
              större budgetuppslutning vilket gjorde att socialnämnder, arbetsförmedling
              och primärvård tyckte att budgeten för liten. De kunde inte åstadkomma
              någonting. Det var det som var kruxet. Det var det jag kritiserade
              i går. Jag vill ha mer flexibla lösningar, att man kan få använda
              sina pengar på ett mer flexibelt sätt, kanske öka procentsatserna.
              Det var det jag sade i går.
            </seg>
            <seg n="57ac5da8">
              Om vi ska tala om den individbaserade hjälpen är det just finansiell
              samordning, Socsam och så vidare, som hjälper dessa, för de plockar
              upp dem som hamnar mellan stolarna. Det gör inte försäkringsdelegationerna.
              De är ju en konstruktion för att vara en samlande input för att
              hjälpa Försäkringskassan att hitta lösningar som kan vara folkligt
              förankrade. Det är de 51 förslagen. Det är en sidokonstruktion
              som inte har att göra med att hjälpa den enskilde. Det säger Kurt
              Kvarnström. Jag har hört på inläggen. Jag förstår inte. Kurt Kvarnström
              pratar om en sak, medan vi andra pratar om en annan sak. Detta
              är en konstruktion för att hjälpa Försäkringskassan, men det vi
              pratar om här är att hjälpa individen. Vi har kommit fram till
              att vi står bakom det här förslaget, eftersom det kommer att vara
              bättre för den enskilde individen om den ska få en rättssäker
              process. För bedömningarna är för olika.
            </seg>
            <seg n="48f0286d">
              När det gäller att hjälpa individen är vi inne på Barbro Westerholms
              tankar. Då måste det vara mycket bredare, och det blir en lång
              debatt. Det kan jag lova.
            </seg>
          </u>
          <note type="speaker" n="4de300e1">
            Anf. 246 KURT KVARNSTRÖM (s) replik:
          </note>
          <u who="kurt_kvarnstrom_9454d6" xml:id="i-d04d506555f32712-6" n="6b17b6fa">
            <seg n="9695bb74">
              Herr talman! Jag tror vi har ett behov av att fördjupa oss ordentligt
              i de där frågorna. Med de 5 procenten när det gäller samverkansmedlen
              som vi satte av var tanken att de skulle användas just utifrån
              samverkan, just utifrån gruppen personer som kanske står allra
              längst från arbetsmarknaden, som har det allra svårast i vårt
              samhälle. Tydligen har inte Lars Gustafsson uppfattat att utrymmet
              inte ökar i det förslag som ni lägger, utan det minskar. Det blir
              bara 2 % kvar. Det finns inget utrymme i Dalarna och i många andra
              län att faktiskt fortsätta att bygga ut den samverkan som har
              varit så framgångsrik för många människor som har det svårt och
              har lång väg tillbaka.
            </seg>
            <seg n="1487aa1d">
              Hur ska Lars Gustafsson göra för att förändra utrymmet för att
              faktiskt lösa de här svåra frågorna?
            </seg>
          </u>
          <note type="speaker" n="d0a9c0de">
            Anf. 247 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-7f05aacd83a50131-2" n="7a19746d">
            <seg n="031daede">
              Herr talman! I går försökte jag förklara att jag brinner för
              att försöka göra en förändring så att vi får flexibla lösningar
              och större ekonomiska ramar. De erfarenheter jag har från mitt
              fall var att det var arbetsförmedlingen som drog sig ur som gjorde
              att Försäkringskassan och de övriga huvudmännen lade av. Det var
              inte Försäkringskassans beslut. Det irriterar mig väldigt, för
              de satt ju på de verkliga resurserna. Vi måste våga se till den
              enskilde. Då tycker jag att vi ska ha breda lösningar. Vi är överens
              om att finansiell samordning är bra för den enskilde individen,
              och det har ju delvis med detta ärende att göra. Då måste vi våga
              låta dem på det lokala planet, i Avesta, i Laholm, Stenungsund
              och så vidare få lösa problemen med lite friare tyglar. Då får
              vi en bättre rehabilitering. Det är jag övertygad om. Våra resultat
              är utmärkt goda, inte så att de går att utvärdera eftersom det
              är flera penningpåsar, men för den enskilde individen var det
              en mycket bra satsning i vår kommun. Jag beklagar att besluten
              ledde till att vi inte kunde fortsätta.
            </seg>
            <seg n="43476a93">
              Därmed önskar jag god jul till alla.
            </seg>
          </u>
          <note type="speaker" n="15724f16">
            Anf. 248 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_31c725" xml:id="i-e434cd69bc3fa243-0" n="037e0555" next="i-df5a3dd46500437a-0">
            <seg n="2890d297">
              Herr talman! Jag tror att vi alla är medvetna om att försäkringsdelegationerna
              var en kompromiss, en jättekompromiss, när Försäkringskassan förstatligades
              för två år sedan. Debatten här visar faktiskt det.
            </seg>
            <seg n="660468ca">
              Försäkringsdelegationerna har haft tre huvuduppgifter. En var
              att skriva rapporten till regeringen en gång per år. Då skulle
              de ha medborgarögon och medborgaröron. Man skulle se till servicen,
              tillgängligheten, bemötandet, hur det fungerade i respektive län,
              och också hur effektivt Försäkringskassan bedrev sin verksamhet.
              Den andra huvuduppgiften var att utse socialförsäkringsnämnderna.
              Och så var det att besluta om samverkan inom rehabiliteringsområdet,
              den finansiella samordningen, och också bildandet av samordningsförbund.
            </seg>
            <seg n="6f9b41e3">
              Jag har inga synpunkter på avvecklingen av försäkringsdelegationerna,
              för de är en udda fågel, skulle jag vilja säga. Men jag har synpunkter
              på sättet att avveckla, hur det har gått till, med tanke på att
              försäkringsdelegationerna har ägnat hela 2006 åt att samla in
              uppgifter som man skulle ha i rapporter som man skulle skriva
              till regeringen i mars 2007. Jag tycker att det är en brist på
              respekt för de förtroendevalda i alla de försäkringsdelegationer
              som har funnits. Men framför allt tycker jag att det är en brist
              på respekt för alla dem som försäkringsdelegationerna har träffat
              under året. Det har varit pensionärsorganisationer, handikapporganisationer,
              patientorganisationer, arbetsmarknadens parter. Det har varit
              fack, Svenskt Näringsliv, företagare och många flera som har lämnat
              synpunkter till de olika försäkringsdelegationerna på hur servicen,
              tillgängligheten och bemötandet har varit. Jag tycker att de har
              ägnat tid och engagemang för att lämna de synpunkterna. Jag tycker
              att det är en bristande respekt för dem som har lagt sin tid på
              detta.
            </seg>
            <seg n="888436b3">
              Jag tror att regeringen faktiskt kunde ha haft användning av
              försäkringsdelegationernas andra rapport som skulle ha kommit
              i mars. Nu blir det inte så eftersom de avvecklas i och med årsskiftet.
            </seg>
            <seg n="053b29fc">
              Herr talman! Jag vill hissa två varningsflaggor. Den första varningsflaggan
              gäller socialförsäkringsnämnderna. Alla vet nu att de ska avvecklas.
              Man har sagt att de som sitter nu får sitta till regeringen kommer
              med ett nytt förslag. Då kan man undra: Vad händer med något som
              är under avveckling? Hela tiden är det folk som avsäger sig sitt
              uppdrag i socialförsäkringsnämnderna. Vem vill ta ett uppdrag
              i något som man inte vet hur länge det ska pågå och som man vet
              ska avvecklas snart? Jag ser en fara i det. Snart blir socialförsäkringsnämnderna
              inte beslutsföra. De kommer inte att kunna fullgöra sina uppgifter
              som de ska göra. Det var den första varningsflaggan.
            </seg>
            <seg n="ac137b00">
              I dag har försäkringsdelegationerna utsett dem som ska representera
              Försäkringskassan i samordningsförbunden där fyra huvudmän samordnar
              sin verksamhet för medborgarnas bästa och för att ingen ska ramla
              mellan stolarna. Det är länsarbetsnämnden, Försäkringskassan,
              en kommun, en kommundel eller flera kommuner, och ett landsting.
              Där har man utsett förtroendevalda, och det tycker jag har fungerat
              bra. Framför allt har dock försäkringsdelegationerna drivit på
              för att dessa samordningsförbund ska bildas. Man har sett var
              de har behövts, och man har kunnat gå till politikerna i den kommunen
              eller kommundelen och säga: Nu måste vi göra någonting.
            </seg>
            <seg n="1b004920">
              Där har vi min varningsflagga nr 2: Vem ska i framtiden driva
              på för att samordningsförbunden kommer till stånd? Detta har alltså
              försäkringsdelegationernas politiker gjort. Jag är inte säker
              på att det är lika lätt för Försäkringskassans tjänstemän på central
              nivå att göra det lokalt på olika ställen i Sverige.
            </seg>
            <seg n="a5d31901">
              Herr talman! Det jag nu har sagt är inte okänt för socialförsäkringsministern.
              Det är inte heller okänt för socialförsäkringsutskottets ordförande.
              Det kommer alltså inte som någon överraskning.
            </seg>
            <seg n="8334c522">
              Jag har inget yrkande.
            </seg>
          </u>
          <note n="4e61e306">
            Anf. 249 GUNNAR AXÉN (m) replik:
          </note>
          <u who="marietta_de_pourbaix-lundin_31c725" xml:id="i-df5a3dd46500437a-0" n="037e0555" prev="i-e434cd69bc3fa243-0">
            <seg n="5421a411">
              Herr talman! Jag har stor förståelse för det Marietta de Pourbaix-Lundin
              framför om att man skulle ha gett försäkringsdelegationerna en
              möjlighet att avsluta sitt arbete och skriva sina rapporter. Samtidigt
              vill jag säga att det finns exempel på försäkringsdelegationer
              som har passat på att avsluta sitt arbete före årsskiftet och
              levererat in sina rapporter.
            </seg>
            <seg n="58b75751">
              Jag har här Örebro läns försäkringsdelegations rapport, som landade
              hos mig häromdagen. Det var intressant läsning. Man noterar ett
              dussin iakttagelser som man gjort under 2006. Det intressanta
              var dock kanske snarare att när jag läser dem konstaterar jag
              att detta är väl kända synpunkter som jag vet finns hos Försäkringskassans
              ledning och som jag vet att vi diskuterar i utskottet. Det finns
              förslag här som oppositionen har motionerat om för bara några
              månader sedan och som vi behandlar i betänkandet. Det finns synpunkter
              som jag mycket väl känner igen från ett studiebesök som jag så
              sent som i fredags gjorde på en försäkringskassa. Det är alltså
              egentligen ingenting nytt som framkommer.
            </seg>
            <seg n="36362be1">
              Jag förstår som sagt att man kanske gärna skulle ha velat avsluta
              sitt arbete. Det är heller ingenting som har förhindrat försäkringsdelegationerna
              att i så fall göra det före årsskiftet. Än är det faktiskt några
              dagar kvar, dessutom.
            </seg>
          </u>
          <note type="speaker" n="feabc9f9">
            Anf. 250 MARIETTA DE POURBAIX-LUNDIN (m) replik:
          </note>
          <u who="marietta_de_pourbaix-lundin_31c725" xml:id="i-e434cd69bc3fa243-1" n="037e0555" next="i-df5a3dd46500437a-1">
            <seg n="7c71b133">
              Herr talman! Den uppgift jag har fått var att försäkringsdelegationerna
              fick veta att ingen egentligen var intresserad av deras rapporter.
              Därför tror jag att de flesta försäkringsdelegationer valde att
              inte lägga ned något arbete på att skriva dessa rapporter och
              ta ytterligare tid från både försäkringsdelegationens förtroendevalda
              och de tjänstemän som då eventuellt skulle behöva hjälpa till.
              De flesta skrev nog ingen rapport av det skälet.
            </seg>
            <seg n="ee7b6dac">
              Jag vidhåller fortfarande, herr talman, att jag tycker att man
              kan avveckla saker på ett snyggt sätt. Jag tycker kanske inte
              att detta var det snyggaste sättet. Att förlänga delegationernas
              mandat med tre månader hade inte varit så väldigt svårt.
            </seg>
            <seg n="c6f321e9">
              De synpunkter som kom fram i förra omgången jag tror att det
              var 52 synpunkter som man konkret kunde titta på säger Försäkringskassan
              själv att man har stor användning för. Jag tror att man kan se
              trender i det som förs fram från de olika försäkringsdelegationerna
              och att man därför kan ha användning för detta när man ska göra
              förbättringar.
            </seg>
            <seg n="9e1957c2">
              Sedan skulle ju rapporterna egentligen inte gå till Försäkringskassan
              utan till regeringen för att regeringen skulle se vad den kunde
              göra för att förbättra för de enskilda medborgarna.
            </seg>
          </u>
          <note n="6e1f6134">
            Anf. 251 GUNNAR AXÉN (m) replik:
          </note>
          <u who="marietta_de_pourbaix-lundin_31c725" xml:id="i-df5a3dd46500437a-1" n="037e0555" prev="i-e434cd69bc3fa243-1">
            <seg n="b3ee922f">
              Herr talman! Jag vill bara upplysa om att den här rapporten har
              gått till regeringen, men den har också gått till oss i socialförsäkringsutskottet
              för kännedom.
            </seg>
          </u>
          <note type="speaker" n="435a8a53">
            Anf. 252 MARIETTA DE POURBAIX-LUNDIN (m) replik:
          </note>
          <u who="marietta_de_pourbaix-lundin_31c725" xml:id="i-e434cd69bc3fa243-2" n="037e0555" next="i-df5a3dd46500437a-2">
            <seg n="982e1942">
              Herr talman! Då vill jag avsluta med att läsa en limerick:
            </seg>
          </u>
          <note n="ceb658de">
            Överläggningen var härmed avslutad.
          </note>
          <note n="bf978d79">
            11 § Bordläggning
          </note>
          <note n="67e3c4fa">
            Anmäldes och bordlades
          </note>
          <note n="839d032d">
            12 § Anmälan om interpellationer
          </note>
          <note n="de225810">
            Anmäldes att följande interpellationer framställts
          </note>
          <note n="f984ef8b">
            den 20 december
          </note>
          <u who="marietta_de_pourbaix-lundin_31c725" xml:id="i-df5a3dd46500437a-2" n="037e0555" prev="i-e434cd69bc3fa243-2">
            <seg n="09777596">
              Luciano Astudillo
            </seg>
            <seg n="16d28c5c">
              Magdalena Streijffert
            </seg>
            <seg n="16d28c5c">
              Magdalena Streijffert
            </seg>
            <seg n="09777596">
              Luciano Astudillo
            </seg>
            <seg n="09777596">
              Luciano Astudillo
            </seg>
          </u>
          <note n="99ed39f0">
            Lars-Ivar Ericson
          </note>
          <note n="be0c0a07">
            Gunvor G Ericson
          </note>
          <note n="5b1f2140">
            Interpellationerna redovisas i bilaga som fogats till riksdagens
            snabbprotokoll tisdagen den 16 januari 2007.
          </note>
          <note n="5644787e">
            13 § Anmälan om frågor för skriftliga svar
          </note>
          <note n="2d2d5a5e">
            Anmäldes att följande frågor för skriftliga svar framställts
          </note>
          <note n="f984ef8b">
            den 20 december
          </note>
          <note n="f17d0e7f">
            Hans Hoff
          </note>
          <note n="d157f938">
            Cecilia Widegren
          </note>
          <note n="d157f938">
            Cecilia Widegren
          </note>
          <note n="f2742c69">
            Ulf Holm
          </note>
          <note n="f3607b6f">
            Annelie Enochson
          </note>
          <note n="f3607b6f">
            Annelie Enochson
          </note>
          <note n="c35b3544">
            Carina Hägg
          </note>
          <note n="f17d0e7f">
            Hans Hoff
          </note>
          <note n="d157f938">
            Cecilia Widegren
          </note>
          <note n="10130c53">
            Ameer Sachet
          </note>
          <note n="f2742c69">
            Ulf Holm
          </note>
          <note n="f2742c69">
            Ulf Holm
          </note>
          <note n="a6b5b12c">
            Per Bolund
          </note>
          <note n="49055725">
            Gunilla Wahlén
          </note>
          <note n="695dc320">
            Frågorna redovisas i bilaga som fogats till riksdagens snabbprotokoll
            tisdagen den 16 januari 2007.
          </note>
          <note n="7331c75f">
            14 § Anmälan om skriftliga svar på frågor
          </note>
          <note n="3b05104e">
            Anmäldes att skriftliga svar på följande frågor inkommit
          </note>
          <note n="f984ef8b">
            den 20 december
          </note>
          <note n="26ee5649">
            Ewa Björling
          </note>
          <note n="a1c495ce">
            Ingemar Vänerlöv
          </note>
          <note n="e9c78cf9">
            Margareta Cederfelt
          </note>
          <note n="e9c78cf9">
            Margareta Cederfelt
          </note>
          <note n="ad3fdd97">
            Hans Linde
          </note>
          <note n="aedf9d98">
            Alice Åström
          </note>
          <note n="d157f938">
            Cecilia Widegren
          </note>
          <note n="c2a72ab2">
            Cecilia Wigström
          </note>
          <note n="c2a72ab2">
            Cecilia Wigström
          </note>
          <note n="8828cc5f">
            Lars Wegendal
          </note>
          <note n="073bdd5a">
            Rolf K Nilsson
          </note>
          <note n="d157f938">
            Cecilia Widegren
          </note>
          <note n="3eae985b">
            Solveig Ternström
          </note>
          <note n="529c743d">
            Leif Pettersson
          </note>
          <note n="e2acec60">
            Kalle Larsson
          </note>
          <note n="e2acec60">
            Kalle Larsson
          </note>
          <note n="26ee5649">
            Ewa Björling
          </note>
          <note n="26ee5649">
            Ewa Björling
          </note>
          <note n="c35b3544">
            Carina Hägg
          </note>
          <note n="1a066e85">
            Gunilla Tjernberg
          </note>
          <note n="f850a883">
            Egon Frid
          </note>
          <note n="628f208b">
            Johan Pehrson
          </note>
          <note n="c35b3544">
            Carina Hägg
          </note>
          <note n="897ad4af">
            Birgitta Ohlsson
          </note>
          <note n="c35b3544">
            Carina Hägg
          </note>
          <note n="43d16fc7">
            Cecilia Wikström
          </note>
          <note n="c3fde127">
            Jan-Olof Larsson
          </note>
          <note n="99ed39f0">
            Lars-Ivar Ericson
          </note>
          <note n="c35b3544">
            Carina Hägg
          </note>
          <note n="c35b3544">
            Carina Hägg
          </note>
          <note n="c35b3544">
            Carina Hägg
          </note>
          <note n="c35b3544">
            Carina Hägg
          </note>
          <note n="d157f938">
            Cecilia Widegren
          </note>
          <note n="d157f938">
            Cecilia Widegren
          </note>
          <note n="76e5485c">
            Finn Bengtsson
          </note>
          <note n="9240abc8">
            Ulla Löfgren
          </note>
          <note n="abef64f9">
            Nina Larsson
          </note>
          <note n="1572c483">
            Anita Brodén
          </note>
          <note n="f4f5a83e">
            Allan Widman
          </note>
          <note n="d157f938">
            Cecilia Widegren
          </note>
          <note n="d157f938">
            Cecilia Widegren
          </note>
          <note n="99ed39f0">
            Lars-Ivar Ericson
          </note>
          <note n="e77f9f85">
            Christer Engelhardt
          </note>
          <note n="8b4e3b56">
            Johan Linander
          </note>
          <note n="867a40a3">
            Lennart Pettersson
          </note>
          <note n="f6dad93d">
            Karin Svensson Smith
          </note>
          <note n="840da0de">
            Tina Ehn
          </note>
          <note n="840da0de">
            Tina Ehn
          </note>
          <note n="68373153">
            Jan R Andersson
          </note>
          <note n="27e83c6a">
            Inger Davidson
          </note>
          <note n="09d79c9e">
            Berit Andnor
          </note>
          <note n="09d79c9e">
            Berit Andnor
          </note>
          <note n="df624f18">
            Gunnar Sandberg
          </note>
          <note n="58f39018">
            Solveig Zander
          </note>
          <note n="3d3ca213">
            Svaren redovisas i bilaga som fogats till riksdagens snabbprotokoll
            tisdagen den 16 januari 2007.
          </note>
          <note n="376af9d4">
            15 § Kammaren åtskildes kl. 22.44.
          </note>
          <note n="ec8f047c">
            Förhandlingarna leddes
          </note>
          <note n="17942b9c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
