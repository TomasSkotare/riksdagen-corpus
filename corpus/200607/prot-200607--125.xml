<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--125</head>
          <docDate when="2006-06-13">2006-06-13</docDate>
        </div>
      </front>
      <body>
        <div>
          <note n="65aaae90">
            ﻿
          </note>
          <note n="1d370f10">
            Riksdagens protokoll
          </note>
          <note n="9f0f01ba">
            2006/07:125
          </note>
          <note type="date" n="2fe07e71">
            Onsdagen den 13 juni
          </note>
          <note n="d7714fac">
            Kl. 09:00 - 19:36
          </note>
          <note n="aff8be35">
            1 § Partiledardebatt
          </note>
          <note type="speaker" n="0ab0b919">
            Anf. 1 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-f944e2054b8453e7-0" n="9d257e0b">
            <seg n="a8c358ed">
              Herr talman! Ärade ledamöter! Dagens debatt går i förändringens
              tecken. Sverige har fått en regering som gör vad den sade att
              den skulle göra och som dessutom får mycket gjort bara det är
              en mycket stor förändring.
            </seg>
            <seg n="ba0793b6">
              Men det sker också förändringar i vår värld. En partiledare har
              sin sista debatt, en annan partiledare har sin första, och en
              tredje partiledare, som jag visserligen tror ska fortsätta som
              partiledare, tänker tydligen sluta debattera.
            </seg>
            <seg n="aef22b3f">
              Lars Leijonborg har pryat i partiledardebatter även innan han
              blev partiledare. Vi var många som redan då såg att detta var
              en person som kunde återskapa förtroendet för sitt eget parti
              en person som slutar just i den kapaciteten men som varit en omistlig
              kugge i alliansbygget och som vi hoppas kommer att fortsätta att
              ägna politiken sin gärning även framöver.
            </seg>
            <seg n="dd1b8b47">
              Mona Sahlin är inte ny i politiken. Mona Sahlin var statsråd
              på 80-talet, Mona Sahlin var statsråd på 90-talet, och Mona Sahlin
              var statsråd på 2000-talet men det är en ny tid för Mona Sahlin
              i den meningen att hon nu har en ny roll. I den rollen vill vi
              naturligtvis hälsa Mona Sahlin välkommen. Det är med stort intresse
              jag ser fram emot, som jag hoppas, många år av utbyte och bra
              debatter med Mona.
            </seg>
            <seg n="1001e9e9">
              Jag kommer att ställa tre frågor till Mona. Jag kommer att ställa
              dem här i dag, och jag ber om ursäkt om jag kanske blir lite tjatig,
              för jag kommer att återkomma till dem. Jag ställer dem, eftersom
              jag tror att svenska folket vill ha ett svar på dem. Vi kommer
              inte att få svar i dag, men jag kommer att göra vad jag kan för
              att se till att svenska folket får svar före nästa val.
            </seg>
            <seg n="750e0871">
              Mona, vad vill du göra? Hur ska du göra det? Med vem ska du göra
              det? Svårare än så är det inte. Det är dessa tre frågor vi ska
              återkomma till.
            </seg>
            <seg n="542d89ec">
              Det är faktiskt inte mer än drygt tre år sedan jag själv stod
              här första gången och talade om ett Sverige som jag menade hade
              stelnat i sina former. Ett Sverige där den som var rik blev rikare
              och mycket ofta fick barn som fick det bättre än andra. Ett Sverige
              där fattiga blev fattigare, och där man också såg att detta gick
              i arv till nästa generation.
            </seg>
            <seg n="7c68afa0">
              Det är många som har sett detta. Man kan som LO gjorde i går
              sammanfatta hela efterkrigstiden, hela den socialdemokratiska
              eran i svensk politik, och visa på det fördelningspolitiska haveri
              som ni bär ansvaret för. Men man kan också begränsa sig till 19942006,
              tolv år av socialdemokratiskt maktinnehav, och se att den rikaste
              tiondelens inkomster har vuxit med 25 procent samtidigt som andelen
              med låg ekonomisk standard har vuxit med 40 procent. På kortfattad,
              enkel svenska: De rika har blivit rikare, och de fattiga har blivit
              fler. Det är bokslut Sahlin. Alla dessa år av regerande gav detta
              resultat.
            </seg>
            <seg n="f5624328">
              Ur en frustration över detta växte förnyelsen av Moderaterna.
              Till svar på detta växte Allians för Sverige fram. Vi såg det
              utanförskap som den tidigare politiken var riggad för att dölja.
            </seg>
            <seg n="a384fed2">
              Vi ville göra något åt det. Vi berättade vad vi ville göra. Vi
              ville sätta Sverige i arbete. Vi ville sätta kvalitet i viktiga
              välfärdsverksamheter före utbyggnad av transfereringssystem. Vi
              ville rusta ett rättsväsende som slutade att tolerera våld och
              brott.
            </seg>
            <seg n="f4057ca9">
              Vi gav svar på hur vi ville göra detta. Vi presenterade förslag
              för att göra det mer lönsamt att arbeta, för att fler skulle vilja
              anställa och för att fler företag skulle vilja stanna, växa och
              nyanställa här i Sverige. Vi presenterade förslag för att förbättra
              kvaliteten i den skattefinansierade välfärden i skola och sjukvård
              och för att rusta rättsväsendet.
            </seg>
            <seg n="a12071d6">
              Vi gav också svar på med vilka vi ville göra detta. En historisk
              fördjupning av den borgerliga samverkan och framväxten av Allians
              för Sverige ledde till att vi bara hade ett enda trovärdigt regeringsalternativ
              i valet 2006 byggt på ett gemensamt valmanifest och en väl genomarbetad
              politik. Vi sade vad vi ville göra, hur vi ville göra det och
              med vilka vi ville göra det. Nu gör vi det.
            </seg>
            <seg n="65df58fd">
              Den 1 januari kom det första stora jobbskatteavdraget. Breda
              grupper av dem som jobbar får nu 5001 000 kronor per månad i sänkt
              skatt redan i detta första steg. Man får gå decennier tillbaka
              i svensk politik för att hitta en motsvarighet till denna skattelättnad.
            </seg>
            <seg n="c5af33a1">
              Nystartsjobben från årsskiftet är redan nu över 9 000. Det handlar
              framför allt om långtidsarbetslösa som inte har kommit in i en
              åtgärd långt från arbetsmarknaden utan som har kommit in på arbetsmarknaden
              med hjälp av denna åtgärd som syftar till att sänka tröskeln.
            </seg>
            <seg n="429cf315">
              Mer ska följa. Från halvårsskiftet kommer riktade åtgärder till
              yngre. Våra instegsjobb är på väg, där anställning kombineras
              med språkundervisning och handledande inslag för nyanlända invandrare.
              Nya vägar till arbete kommer också att öppnas genom att långtidsarbetslösa
              socialbidragstagare erbjuds en jobb- och utvecklingsgaranti.
            </seg>
            <seg n="ccd7b096">
              Vi förstärker kvaliteten i skolan. Det är så väldigt mycket av
              det vi vill med Sverige som börjar i skolan. Människor som föds
              in i sociala problem ska få en andra chans via en skola med kvalitet
              som ser varje elev, som ser potentialen och som ger varje människa
              en möjlighet att växa. Det är den skola vi vill se på plats. Det
              kräver kvalitet. Det kräver resurser.
            </seg>
            <seg n="6dccf49c">
              Mycket har gjorts, men mycket mer behöver göras. Vi har tagit
              ett första steg för att ta ned det svenska utanförskapet, men
              tro inte att det räcker! Tro inte att vi inte kommer att behöva
              göra mycket mer. Nu pratas det om att sysselsättningen ökar med
              185 000 personer fram till 2009. Det är bra. Det är viktigt. Det
              är närapå historiskt. Men det räcker inte. Vi börjar nu se utanförskapet
              minska. Detta bygger på en politik som gör det mer lönsamt att
              arbeta, som gör att fler får jobb och som gör att fler vill anställa.
            </seg>
            <seg n="a779bd67">
              En annan fråga är klimatet. Klimathotet mot mänskligheten är
              på riktigt. Vårt sätt att leva värmer upp vår jord. Om detta är
              vi nu brett överens, och vi har fått en grundläggande genomgång
              av FN:s klimatpanel. De berättar för oss att detta är på riktigt.
              Det är den dåliga nyheten. Den goda nyheten är att vi kan göra
              någonting åt det. Decennier av ansträngningar i Sverige att möta
              en omställning som började i oljeprischocker och vägen bort från
              oljeberoendet i det tidiga 70-talet ska nu länkas in i en strategi
              för att på ett internationellt verksamt sätt möta det globala
              klimathotet.
            </seg>
            <seg n="bc1dd433">
              Vi har kommit långt på vägen. Vi har halverat vår oljeanvändning.
              Vi har sedan 70-talet minskat våra växthusgasutsläpp med 40 procent.
              Vi kan vara stolta över att vi har kommit en bit på väg, även
              om vi har mycket kvar att göra.
            </seg>
            <seg n="84433e58">
              Det nya som är så tydligt för mig är behovet av ett annat perspektiv
              för att verkligen få svaren på plats. Bland annat är det dags
              att lämna 70-talets syn att miljöambition står i kontrast till
              ekonomisk tillväxt och möjlighet att ha jobb och utveckling.
            </seg>
            <seg n="e9e2e640">
              Det nya är att det går att förena. Det går att skapa jobb, gröna
              jobb, om man använder utvecklingen rätt. Det är en klimat- och
              miljömedveten industri som ställer om sig för att möta klimathotet
              och som möter konsumenter som vill ha klimatriktiga produkter.
              Det är helt enkelt en ny tid.
            </seg>
            <seg n="82c4e87b">
              De säger: Ge oss möjligheten att få agera mot det globala hotet!
              Ge oss möjligheter att anpassa och fullfölja den tekniska utveckling
              som vi redan ser, bort från regleringar, bort från misstänkliggörande
              från politiken till mer av ett samspel, mer av ett samförstånd,
              där vi sida vid sida möter klimathotet. Det sker tillsammans med
              andra. Det globala hotet kan inte lösas i lilla Sverige. Det måste
              lösas i samverkan med andra.
            </seg>
            <seg n="eb6ee860">
              Där tror jag att Mona Sahlin och jag har mycket gemensamt, vi
              som tror på Europeiska unionen. Vi skulle behöva vara brett överens
              om energipolitiken, för det går inte att lösa klimathot utan att
              ägna sig åt energipolitik. Alliansen tillsammans med Socialdemokraterna
              borde kunna hitta en väg för att tillsammans möta mycket av detta,
              frågor som utmanar oss 2020 och framåt 2050. Låt oss i den samförståndsandan
              hoppas att vi här i dag i alla fall kan finna varandra i den frågan,
              Mona Sahlin.
            </seg>
          </u>
          <note type="speaker" n="70be39f8">
            Anf. 2 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-0" n="5d16eefe">
            <seg n="84ad94be">
              Herr talman! Jag får väl tacka Fredrik Reinfeldt för att han
              gjorde mig mer erfaren än vad jag är. Jag satt inte i regeringar
              på 80-talet. Jag hoppas att statsministern har mer koll på andra
              siffror än den rätt uppenbara.
            </seg>
            <seg n="338a8949">
              Jag ska i mitt anförande sedan komma in på en del om klimatfrågorna.
              Det finns mycket att diskutera där. Men diskussionen om arbetslösheten
              tycker jag är intressant. Den är den lägsta på 16 år, som Fredrik
              Reinfeldt också sade. Det är bra. Men det är inget som har åstadkommits
              på åtta månader med en borgerlig regering. Jag tycker att det
              borde ge lite av en skammens rodnad att ens antyda det.
            </seg>
            <seg n="8161dfbc">
              Men när det går så bra för Sverige och antalet jobb växer, varför
              just då svika dem som står längst bort från arbetsmarknaden? Det
              är ju nu det behövs aktiva insatser. Det är nu det behövs bristyrkesutbildning.
              Det är nu det behövs arbetsmarknadspolitik just för den grupp
              som det talades så mycket om i valrörelsen. Det är nu det behövs
              satsningar på jobben, på miljöteknik, på välfärdsjobb och inte
              bara prat med de anställda ute i offentlig sektor. De behöver
              jobb. De behöver mer personal, fler arbetskompisar.
            </seg>
            <seg n="851fa56b">
              Politiska val är inte bara det väljarna gör på valdagen. Det
              är det som sådana som Fredrik Reinfeldt, jag och alla här behöver
              göra varje dag i kammaren. Det är ett val mellan två alternativ.
              Är det verkligen människor med de höga inkomsterna, som du och
              jag, som behöver de riktigt stora stöden från samhället i form
              av skattesänkningar? Jag tror inte att det är mer orättvisa som
              Sverige behöver nu, Fredrik Reinfeldt.
            </seg>
            <seg n="f195c316">
              Jag lovar en återställare. Det är att återställa rättvisan. Det
              har Sverige råd med.
            </seg>
          </u>
          <note type="speaker" n="a6f1b730">
            Anf. 3 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-1" n="9d257e0b">
            <seg n="b4d280ba">
              Herr talman! Mona Sahlin har väl lovat mer än en återställare.
              Hon har ju egentligen lovat en viktig sak, 80 procent i a-kassa
              till 80 procent av dem som jobbar. Det är en mycket tydlig inriktning.
              Förmodligen den största, tyngsta och dyraste reform du kommer
              att föreslå, med precis den profil vi förväntar oss. Mer resurser
              till dem som inte jobbar, ofta med ganska goda inkomster, i stället
              för att göra de satsningar du antyder på välfärden för att kunna
              fullfölja också vår linje att sänka inkomstskatterna för dem som
              tjänar lite.
            </seg>
            <seg n="53fd2a11">
              Av de 40 miljarder med vilka vi sänkte skatten i jobbskatteavdraget
              vid årsskiftet går 30 till låg- och normalinkomsttagare. I en
              debattartikel i dag kallar du dessa människor för välbärgade.
            </seg>
            <seg n="251fc884">
              Låt mig berätta om några av dina välbärgade grupper som nu har
              fått skattesänkningar: metallarbetare, byggnadsarbetare, lärare,
              lokförare, poliser, sjuksköterskor, distriktssköterskor, brandmän.
              Det är dina välbärgade människor som du inte unnar en sänkt skatt,
              en känsla av att det ska löna sig att arbeta.
            </seg>
            <seg n="070e4df2">
              Hur blir det med återställaren, Mona Sahlin? Ska ni gå till val
              på att ta bort den skattelättnaden från dessa, med dina ord, välbärgade
              grupper för att i stället ge mer till den som inte jobbar? Om
              detta står förmodligen också i valet 2010 den största och ideologiskt
              viktigaste striden. Det vore intressant att få besked om detta.
            </seg>
            <seg n="b06e5c14">
              Nu borde göras insatser för jobb, säger Mona Sahlin. Men följ
              med i vad vi gör! Vad är nystartsjobben? Vad är instegsjobben?
              Vad är skattelättnader för den som tar in unga? Vad är ambitionen
              att sänka tjänstebeskattningen om inte just detta: att sänka trösklar
              in i arbetsmarknaden för den som i goda konjunkturer så ofta har
              fått se jobben gå förbi eller bara erbjudits en åtgärd men som
              nu kan komma in på arbetsmarknaden. Då pratar du om mer i arbetsmarknadspolitiska
              åtgärder. Finns det något tillfälle, någon konjunktur när socialdemokratins
              svar inte bara är just detta: Mera Amspolitik! Det är förmodligen
              mer fel nu än någonsin.
            </seg>
          </u>
          <note type="speaker" n="5fada285">
            Anf. 4 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-1" n="5d16eefe">
            <seg n="3839b555">
              Herr talman! Det är rätt symtomatiskt. Fredrik Reinfeldt börjar
              med att säga: Du lovar inte bara att återställa rättvisan. Du
              har en annan återställare, det är a-kassan. Det är ju det som
              är rättvisa, Fredrik Reinfeldt. Det är inte så att det nu för
              tiden på arbetsmarknaden går att dela in löntagarna som du gjorde
              i dem som har jobb och dem som inte har jobb. Fler och fler av
              oss kommer att vandra mellan att ha jobb, tvingas ut för att söka
              nya jobb och behöva utbilda om oss för att kunna vara med på de
              nya jobb som nu växer fram. Att ha en stark och trygg a-kassa
              garanterar tryggheten åt individen men också modet att våga ställa
              om. En stark a-kassa åt majoriteten av löntagarna är en viktig
              återställare för rättvisan.
            </seg>
            <seg n="3a6d8197">
              Det jag dessutom inte begriper, Fredrik Reinfeldt, är talet om
              att det inte kunde vara mer fel än nu att satsa på Amsåtgärder.
              De som står längst bort från arbetsmarknaden, som har varit långtidsarbetslösa
              i många år, behöver ha plikten att skaffa sig en annan utbildning
              och rätten att ha ett samhälle som ställer upp med det. Fredrik
              Reinfeldt är moderat, därför har han ingen aning om vad rättvisa
              är. Men det står vi socialdemokrater för, och det tänker vi göra
              i valet 2010 också.
            </seg>
          </u>
          <note type="speaker" n="207dcb1a">
            Anf. 5 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-2" n="9d257e0b">
            <seg n="e9fb4a4c">
              Herr talman! Jag tror att jag har en större nyfikenhet på min
              samtid än vad socialdemokratin verkar ha haft.
            </seg>
            <seg n="10647ac6">
              Det har slagit mig hur ofta den socialdemokratiska retoriken
              inte hänger ihop med hur det känns i samtal med offentliganställda.
              Människor som sliter hårt återkommer ofta just till detta. Det
              lönar sig för dåligt att arbeta. Skillnaden mellan att arbeta
              och att inte arbeta har blivit för liten. Det är för dålig samhällsmoral.
              Det är naturligtvis många av dem som tjänar mycket, men det handlar
              också om ersättningssystemen.
            </seg>
            <seg n="d9f8bcbc">
              A-kassan är tänkt att vara en bro mellan två jobb. Det är därför
              jag inte förstår er beskrivning. I medianfallet är man faktiskt
              bara arbetslös i 75 dagar, och nedtrappningen i a-kassan sker
              först efter 200 dagar. Det du beskriver är inte dem som får en
              sänkt a-kassa. Det är vår kritik mot att det här inte ska vara
              en livstidsförsörjning för utanförskap. Det är ju det som är er
              hemliga agenda. Det är det ni vill tillbaka till. Det är med en
              långvarig försörjning av människor långt utanför arbetsmarknaden
              som ni ersätter de ansträngningar vi gör för att folk ska få jobb.
              Det är så konflikten i svensk politik ser ut.
            </seg>
          </u>
          <note type="speaker" n="8c3d35a3">
            Anf. 6 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-0" n="1e568192">
            <seg n="1e654f98">
              Herr talman! Det var ganska slående att statsministern i sitt
              första inlägg inte med ett ord berörde en av de stora, viktiga
              framtidsfrågorna som just nu diskuteras. Det är frågan om EU:s
              konstitution. Förhandlingarna om konstitutionen har under det
              tyska ordförandeskapet återuppväckts. Men de har återuppväckts
              bakom stängda dörrar och utan någon öppen diskussion eller förhandling
              om konstitutionen.
            </seg>
            <seg n="ca997f69">
              Just nu behandlar konstitutionsutskottet i riksdagen frågan om
              EU:s konstitution. Den 19 juni kommer vi att ha debatten här i
              kammaren. Men själva betänkandet kommer att ha justerats tidigare
              än så. Den 19 juni är just den dag toppmötet kommer att hållas
              där man faktiskt fastställer det politiska innehållet i konstitutionen,
              en konstitution som innebär att man överlämnar mer makt till EU
              från de svenska medborgarna.
            </seg>
            <seg n="5053ba0d">
              I vår grundlag står det att all makt utgår från folket. Vi kan
              ha olika åsikter om EU-medlemskapet, åt vilket håll EU ska utvecklas,
              men möjligheterna för medborgarna i Sverige att faktiskt få vara
              med och fatta beslut om i vilken riktning Sverige ska gå, i vilken
              riktning EU-samarbetet ska gå, tycks statsministern förvägra det
              svenska folket.
            </seg>
            <seg n="a9855326">
              Hur kan det komma sig att statsministern inte med ett enda ord
              berörde denna stora viktiga fråga som kommer att prägla hur svensk
              politik kommer att utvecklas framöver? Är statsministern beredd
              att låta svenska folket avgöra om den väg statsministern och regeringen
              väljer är rätt väg även för svenska folket?
            </seg>
          </u>
          <note type="speaker" n="424ae742">
            Anf. 7 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-3" n="9d257e0b">
            <seg n="06f7c46c">
              Herr talman! Detta är Vänsterpartiet i vår tid. Det är långt
              borta från allt prat om internationell samverkan och behov av
              att agera tillsammans med andra. Nu är det snöd nationalism och
              misstänkliggörande av varje ansträngning att försöka hitta vägar
              framåt gemensamt inför det som är uppenbart för alla utom för
              Vänsterpartiet och möjligen något annat parti i riksdagen, nämligen
              att vi har många problem som vi inte längre kan hantera med nationalstatssvar.
            </seg>
            <seg n="29ec354e">
              Vad är enklare än att misstänkliggöra det viktigaste och starkaste
              samarbete vi har? Det är det som Alice Åström nu ägnar sig åt.
              Det finns ingenting om det vi nu ska diskutera över midsommarhelgen
              som inte Sveriges riksdag känner till eller som inte har varit
              öppet för alla som följer debatten. Det är olika positioner och
              hur olika länder ser på dem. Det är inte någon ny öppen diskussion
              från ingenstans utan det är ett fördrag som ingicks några år tillbaka
              efter flera år av framarbetande, förankring med riksdag samt regeringsrepresentanter
              på plats i arbetet. Vi har möjlighet att ingå en överenskommelse
              som i realiteten förmodligen handlar om att bara krympa det tidigare
              fördraget i omfattning och ta bort lite grann av känslan av superstatsbildning
              men samtidigt få EU att fungera bättre. På det ska sedan följa
              en regeringskonferens. På det ska sedan följa ett riksdagsbeslut.
            </seg>
            <seg n="ff689c50">
              Att beskriva detta som en helt sluten process som ingen har inflytande
              över är att peka finger på det sätt som kan förväntas om man inte
              tror på internationell samverkan. Det man då riskerar att sitta
              med är till slut precis det som jag tror att Vänsterpartiet står
              för i dag, nämligen många yviga gester. Men i grunden handlar
              allt bara om att jobba inom nationalstatens ram.
            </seg>
            <seg n="19bc7088">
              Det är inte 2000-tal. Jag vet knappt ens om det är 1900-tal.
              Det är ännu längre tillbaka, och det är tragiskt att ni inte har
              hängt med i utvecklingen.
            </seg>
          </u>
          <note type="speaker" n="6cb8353c">
            Anf. 8 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-1" n="1e568192">
            <seg n="186a7ad9">
              Herr talman! Det är typiskt att om man vågar fråga om EU-konstitutionen
              eller processen i EU-samarbetet blir svaret omedelbart att man
              inte är för något internationellt samarbete, att man bara ser
              arbetet i nationalstaten. Om statsministern hade bemödat sig om
              att lyssna på vad jag egentligen sade hade han hört att jag sade
              att oavsett vilken inställning man har, oavsett hur man tycker
              att EU ska utvecklas, bör man ha en öppen debatt.
            </seg>
            <seg n="0aaa4574">
              Även statsministern har tidigare, efter folkomröstningarna som
              gjorde att konstitutionen lades på is, sagt att vi behöver en
              öppen debatt, en folkbildning och få medborgarna med på tåget
              i utvecklingen. Av detta har vi inte sett något alls. I processen
              ser vi slutenheten. Varför vågar inte statsministern säga att
              svenska folkets, individens, valfrihet ska få gälla i EU-frågorna?
            </seg>
          </u>
          <note type="speaker" n="75506db7">
            Anf. 9 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-4" n="9d257e0b">
            <seg n="7b1a3985">
              Herr talman! Först måste vi komma överens med andra. Det handlar
              om 27 medlemsländer som ska försöka enas om hur EU-samarbetet
              ska utvecklas. Det är för Sverige viktiga värden som står på spel.
              Vi har till exempel sagt att vi gärna ser att detta samarbete
              utvidgas. Vi har också till svenska väljare sagt att vi vill bli
              bättre på att bekämpa brottslighet. Brottslighet ryms sällan inom
              nationalstaterna. Den är internationell och tungt förgrenad över
              landgränser. Den ägnar sig åt att handla med kvinnor och barn,
              och den är svår att möta med mindre än att man kraftfullt kan
              agera tillsammans. Det är för att lösa verkliga samhällsproblem
              där jag inte förstår hur Alice Åström och Vänsterpartiet ska agera
              som vi vill se detta komma till ett slut.
            </seg>
            <seg n="2f621418">
              Vi menar att det här är ett krympande av ett tidigare fördrag.
              Vi gör samma bedömning som vi gjorde tidigare, nämligen att det
              räcker med ett riksdagsbeslut precis som man vid tidigare tillfällen
              vid tilläggsfördrag har nöjt sig med riksdagsbeslut. Det tyckte
              vi då, och det tycker jag fortfarande.
            </seg>
          </u>
          <note type="speaker" n="72111bfe">
            Anf. 10 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-0" n="7e522139">
            <seg n="903a77f9">
              Herr talman! Är Moderaterna ett politiskt parti eller en PR-byrå?
            </seg>
            <seg n="6d366afe">
              De senaste årens olika turer tycks vara på väg att skapa en allvarlig
              identitetskris. Först var det de nya moderaterna, sedan kom det
              nya arbetarpartiet och nu är det det nya miljöpartiet. Det börjar
              se ganska pinsamt ut. Trovärdigheten i att kalla sig arbetarparti
              har redan fallit av i takt med att skattesänkningarna för dem
              som redan har det bäst har ökat. De nya moderaterna ser inte heller
              så nya ut efter Carl Bildts smutsiga oljeoptioner. Det finns inte
              en enda moderat ledamot som har blivit invald för att han eller
              hon har ett engagemang i miljöfrågor. Det går inte att beordra
              fram trovärdighet eller engagemang.
            </seg>
            <seg n="8e3fefe0">
              Det finns en viktig skillnad mellan att arbeta i en PR-firma
              eller i ett politiskt parti. Kortsiktigt går det naturligtvis
              att vinna med PR-firman, men i det längre perspektivet är det
              förödande att lura människor, både de egna medlemmarna och väljarna.
              Jag tror inte att statsministern riktigt har förstått den detaljen.
            </seg>
            <seg n="e620a29b">
              Men jag ska gärna hjälpa till. Om du söker efter en identitet
              som är bättre kopplad till den politik ni verkligen bedriver,
              skulle ni till exempel kunna ta namnet det nya storebrorspartiet.
            </seg>
            <seg n="87902016">
              Aldrig tidigare har en regering drivit igenom så stora förändringar
              i riktning mot kontroll och övervakningssamhälle på bekostnad
              av den personliga integriteten. Mikael Odenberg skulle kunna lanseras
              som storebror själv.
            </seg>
            <seg n="957b6870">
              I morgon ska riksdagen rösta om att ge staten rätt att avlyssna
              både telefon- och Internettrafiken. Snart ska också polisen ges
              rätt till buggning i förebyggande syfte. Förr var Moderaterna
              ett parti som slogs för människors frihet. Nu är man den största
              företrädaren för att den statliga maktapparaten ska nå in i privatlivets
              hemligaste rum.
            </seg>
          </u>
          <note type="speaker" n="5a38c94c">
            Anf. 11 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-5" n="9d257e0b">
            <seg n="3bc9623a">
              Herr talman! Om jag inte är felunderrättad är Mikael Odenberg
              lillebror, men okej vi får ta det som det är.
            </seg>
            <seg n="b370fbb1">
              Jag vill faktiskt tacka Peter Eriksson. Jag tror att många tycker
              att det miljöengagemang som du och Miljöpartiet har visat har
              varit betydelsefullt. Jag tror att i en tid när inte alla uppmärksammade
              att vårt sätt att se industri och annat växa fram också hade en
              negativ miljöpåverkan behövdes miljörörelsen och miljöengagerade
              människor som pekade ut detta.
            </seg>
            <seg n="9be0c5df">
              Men ni har samma problem som alla andra som tycker att ni är
              först med en idé. Ni tror att ni äger den ensamma, och ingen annan
              får komma fram och tycka något. Det är mänskligt att reagera så,
              men jag har inte den attityden och synen på politik. Vi är inte
              fast i våra former. Vi bör inte ha det synsättet.
            </seg>
            <seg n="40fc7536">
              Jag utvecklas med Sverige. Jag utvecklas med de politiska förändringar
              som sker i vårt land och i vår värld. Jag försöker hitta svar,
              ofta pragmatiskt. Jag märker att det stör många här, inte minst
              dig, Peter Eriksson.
            </seg>
            <seg n="8111315c">
              Det är ett synsätt på politiken som avslöjas här. Är man född
              i en viss struktur ska det vara på ett visst sätt, och det får
              aldrig förändras. Då är det mer naturligt att resonera som du
              gör. Eller också tänker man att förändringar som sker, ny kunskap
              som träder till, är en grund för utveckling. Så har jag velat
              se Nya moderaterna växa fram.
            </seg>
            <seg n="8f70dc08">
              Av ditt sätt att betrakta Moderaterna drar jag slutsatsen att
              du inte tänker rösta på Moderaterna. Jag ska försöka leva med
              det. Men jag tror att du ska akta dig för att hävda att du vet
              precis hur alla andra resonerar. Jag tror att många är fortsatt
              nyfikna på Moderaterna. Jag vet att jag är ansvarig för att fullfölja
              och fortsätta en förnyelse som jag har inlett i Moderaterna och
              tillsammans med mina alliansvänner. Den som bäst formulerar en
              samhällskritik som människor känner igen sig i, föreslår åtgärder
              och kan leverera politik är den som vinner.
            </seg>
          </u>
          <note type="speaker" n="d6400ca6">
            Anf. 12 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-1" n="7e522139">
            <seg n="c10ace1b">
              Herr talman! Jag tror att Fredrik Reinfeldt missförstod lite
              grann. Om det finns ett äkta engagemang och en vilja att göra
              en förändring är jag den första att välkomna om Moderaterna skulle
              börja bedriva en aktiv klimat- och miljöpolitik absolut. Men det
              duger inte att sitta i en studiecirkel till 2008 och säga att
              vi kommer att göra någonting då. Det duger inte heller att säga
              att vi måste vänta på att alla andra ska göra någonting eller
              säga att om de inte gör det först kan inte vi göra det, för då
              riskerar vi det ena med det andra. Vi måste våga ta steg framåt
              och genomföra de förändringar som är nödvändiga.
            </seg>
            <seg n="e09c64c8">
              Forskarna pekar på vad som ska göras och vad som behöver göras.
              Alla vet vad som går att göra. Vi behöver inte sätta oss ned och
              vänta ytterligare för att påverka och förändra klimatpolitiken.
              Det går att göra det nu. Det är bara att titta på de förslag som
              vi lägger fram. Lägg fram konkreta förslag, diskutera konkreta
              förändringar i stället för att prata om att någon annan ska göra
              någonting. Då tror jag på dig, Fredrik Reinfeldt.
            </seg>
          </u>
          <note type="speaker" n="433753ef">
            Anf. 13 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-6" n="9d257e0b">
            <seg n="d37e576b">
              Herr talman! Jag förstår inte detta. Jag agerade inför toppmötet
              i mars i den organisation som Peter Eriksson inte tror på, nämligen
              den europeiska unionen, och utan vars styrka i den här frågan
              det är svårt att se hur vi ska kunna möta klimathotet.
            </seg>
            <seg n="02c94bd4">
              Jag sade, och understödde det tyska ordförandeskapet, att vi
              borde ta på oss 30-procentiga utsläppsreduktioner fram till 2020.
              Det var inte möjligt att nå fram till det med alla de andra. Vi
              landade på 20 men med en skrivelse som säger att vi kan gå upp
              inom ramen för ett internationellt avtal. Vi fick fram en överenskommelse
              om 20 procents energieffektivisering, 20 procents inväxling av
              förnybar energiproduktion. Det är lätt att säga det för ett land
              som redan har 2728 procents andel, men det ska följas av en bördefördelning
              som gör att Sverige tar på sig mer. Vi har introducerat en miljöbilspremie,
              gör mycket stora satsningar och mer ska följa.
            </seg>
            <seg n="98560add">
              Jag förstår inte vad Peter Eriksson pratar om. Jag har bevisat
              att jag förstår att på detta måste följa både nationell handling
              och internationell handling av det slag som är omöjligt för Peter
              Eriksson, för ni tror inte på internationellt samarbete. Det är
              det som är ert problem. I en tid när det inte bara gäller nationella
              regleringar och att ge sig på marknadsekonomin har ni inte längre
              svaren. Det är därför du är så frustrerad, Peter Eriksson.
            </seg>
          </u>
          <note type="speaker" n="3b7ce477">
            Anf. 14 MONA SAHLIN (s):
          </note>
          <u who="mona_sahlin_813e3b" xml:id="i-54b31284bd4122ff-2" n="5d16eefe">
            <seg n="5b868cc5">
              Herr talman! Jag har sett fram emot den här debatten och många
              till som ska följa. Debatter är roliga och viktiga på många sätt,
              inte minst därför att de en dag som denna kommer att visa på väldigt
              tydliga skiljelinjer mellan de olika alternativ som finns i svensk
              politik. De val som behöver göras nu och åren som kommer är många
              och oerhört viktiga.
            </seg>
            <seg n="aef0887a">
              Jag vill tala om tre saker: om jobben, om klimatet och om ungdomarnas
              villkor.
            </seg>
            <seg n="00bebf97">
              Jobben kommer främst därför att ingen fråga förstås är viktigare
              om varje individs frihet men också hela samhällets jämlikhet ska
              kunna nås. Vi socialdemokrater är väl medvetna om att vi har ett
              arbete att göra här.
            </seg>
            <seg n="72349d5e">
              Sysselsättningen ökar nu och arbetslösheten sjunker, som vi redan
              har hört och kommer att få höra många gånger i dag. Det är bra,
              men jag är orolig för att regeringens orättvisa, oansvariga och
              omoderna politik på arbetsmarknadens område kommer att bryta den
              utvecklingen. Jag hoppas att man inte kommer att slarva bort de
              chanser som nu finns att verkligen bryta arbetslösheten också
              bland dem som står allra längst bort från arbetsmarknaden. Det
              är också dem vi måste satsa på.
            </seg>
            <seg n="7f44ffec">
              Jag har med mig ett gäng brev hit. De kommer från människor som
              har skrivit till regeringen om sin situation som arbetslösa när
              a-kassan har sänkts men som nu har vänt sig till mig i stället.
              Det är människor som Anna, väldigt typisk arbetslös. Hon har efter
              skatt, hyra, fackavgift och a-kassa 959 kronor kvar att leva på
              hela månaden. Då ska hon också ha råd att söka jobb. Det är människor
              som befinner just i det utanförskap som regeringen talade så mycket
              om under valrörelsen och som nu inte tycker att de ens kan få
              ett vettigt svar på sina brev. Anna tycker så här: De får väl
              skaffa fram jobben innan de straffar oss.
            </seg>
            <seg n="0326df87">
              Jag håller med. Vi har råd, som jag redan har sagt, med en stark
              och bra och trygg a-kassa. Visst är det sant att man inte skapar
              jobb med hjälp av a-kassan. Vem har påstått det? Men det blir
              absolut lättare att söka jobb om man åtminstone har busspengar
              kvar i slutet av månaden och om man kan lita på att samhället
              ställer upp.
            </seg>
            <seg n="5b0e77a5">
              Jobb skapas däremot genom en god ekonomisk politik som garanterar
              sunda statsfinanser, reallöneökningar och låga räntor. Jobb skapas
              genom framtidssatsningar på forskning och utveckling, ny teknik,
              goda villkor för företagande men också en solidarisk välfärdspolitik.
              Jobb för dem som står långt från arbetsmarknaden måste skapas
              tillsammans med de arbetslösa själva. Det krävs individuella planer,
              det krävs matchning och en arbetsförmedling som inte är avlövad,
              och det krävs framför allt annat många, många utbildningsmöjligheter
              och ett eget ansvar för att alltid göra det man själv kan men
              med möjligheten att alltid, alltid få en chans till.
            </seg>
            <seg n="5a71d767">
              Jag läste i går att Anders Borg inte klarade av matten i skolan,
              men efter lite studier på komvux har det gått riktigt bra för
              honom. Tänk om inte den kommunala vuxenutbildningen hade funnits
              när Anders Borg behövde den, eller när Thomas Bodström behövde
              den eller någon annan av ledamöterna här i kammaren som har vänt
              sig till komvux för att komplettera. Hur mycket kompetens och
              kapacitet hade vi då inte missat! Ja, både Anders Borg och Thomas
              Bodström, och jag tycker att i båda fallen hade det varit tråkigt.
              Varför sluta nu? Varför skär ni ned på vuxenutbildningen? Varför
              minskar ni på den kvalificerade yrkesutbildningen?
            </seg>
            <seg n="ae2bc74d">
              Vi ser att arbetskraftsbristen ökar. Hur kan man tycka att det
              är en bra idé att nu minska människors möjligheter att sadla om
              och rikta in sig på områden där det behövs arbetskraft? Detta
              om något riskerar att driva upp inflation och räntor, inte att
              låg- och felavlönade kommunaltjejer får en rättmätig löneökning.
            </seg>
            <seg n="34c02232">
              När det gäller ungdomar tycker jag att situationen redan är alarmerande.
              Antalet långtidsarbetslösa ungdomar har fyrdubblats som en direkt
              effekt av den politik regeringen för. Nyss var beskedet till dem
              att de skulle sitta instängda på arbetsförmedlingen 30 timmar
              i veckan för att göra sig förtjänta av en lägre ersättning än
              vuxna arbetslösa får. Det förslaget har övergetts, men inget annat
              har kommit i stället. En ungdomsgaranti lovades. Just nu är den
              enda garantin en garanti om sämsta ersättning. Vad är ert besked
              i dag?
            </seg>
            <seg n="d609cf04">
              De centrum som arbetar uppsökande med ungdomar under 20 år som
              inte går i skolan eller jobbar försvinner i Helsingfors, eftersom
              pengarna har dragits in. Är det så beskedet ser ut för hela landet?
              Komvux skärs ned. Rekryteringsstödet som har minskat segregationen
              i den högre utbildningen tas bort. Högskolan ska inte byggas ut
              mer. Är det så man skapar framtidstro hos ungdomarna som nu är
              på väg genom gymnasiet? Det blir svårare att få utbildning men
              ännu svårare att rätta till eller komplettera sina kunskaper.
              Det tycker jag är det svåraste. Så rustar man ingen, varken gammal
              eller ung, för de framtidens jobb, för de nya utmaningar som statsministern
              nyss talade om. Så bygger man in återvändsgränder och stoppar
              chanser.
            </seg>
            <seg n="a4e0add8">
              Er arbetsmarknadspolitik kräver alltmer av rörlighet av de arbetslösa.
              Men bostadsmarknaden stelnar samtidigt. Ni tar bort investeringsstöd
              för hyresrätter och studentbostäder, allmännyttan säljs ut i ett
              rasande tempo, inte minst här i Helsingfors.
            </seg>
            <seg n="40ea1583">
              Den borgerliga regeringen har siktet inställt på helt andra grupper
              än ungdomarna och på en helt annan sida av bostadsfrågorna, nämligen
              på hur de som har de mest värdefulla villorna ska slippa så mycket
              skatt som möjligt. Är det vettigt investerade pengar? Skapar det
              en god utveckling på bostadsmarknaden? Skapar det bra chanser
              för unga att flytta hemifrån, söka jobb och skapa sig en framtid?
            </seg>
            <seg n="b55584ba">
              Vi vill fortsätta med investeringsstöden så att det också kommer
              att finnas hyresrätter. Vi vill ha moderna bostadsförmedlingar
              överallt så att man kan bekämpa diskrimineringen. Det finns ett
              sådant förslag färdigt, bara Mats Odell kan slita sig från utförsäljningsarbetet
              och göra någonting annat i stället.
            </seg>
            <seg n="1b24d7ed">
              Det här är en politik som har sin udd riktad mot unga. Jag ser
              fram emot regeringens besked i dag: Har de en plats i Moderaternas
              Sverige även om man inte bor i villa i Täby eller Nacka?
            </seg>
            <seg n="48727867">
              Unga som gamla, jag som Fredrik Reinfeldt i det här fallet är
              jag den gamla och han den unge alla ser faran i klimatfrågan.
              Den synen delar vi ärligt, tror jag, alla här i kammaren.
            </seg>
            <seg n="6eb89794">
              Många här har också varit med och tagit ansvar för att minska
              utsläppen. Det har sorterats sopor. Det har återvunnits material.
              Det har bytts ut oljepannor. Det har isolerats. Det har handlats
              och rests så miljövänligt som man bara kan. Vi är ganska bra på
              det här i Sverige. Och väldigt många är engagerade också i det
              som händer internationellt.
            </seg>
            <seg n="72a5c621">
              Men jag tror att klimatfrågan kommer att visa sig vara en ännu
              större utmaning än vad vi riktigt har förstått ännu, vare sig
              jag eller Fredrik Reinfeldt.
            </seg>
            <seg n="e1f6069f">
              Vi lever i dag på en nivå som för bara några år sedan var FN:s
              klimatpanels värsta scenario. Det går fort, och det går åt fel
              håll. Det finns mycket som behöver göras, och det behöver göras
              nu. Med det internationella ansvaret följer också ansvaret för
              varje land att göra mer. Det gäller också för Sverige.
            </seg>
            <seg n="5f27720c">
              Vi måste bryta oljeberoendet. Vi måste få fram nya alternativa
              drivmedel. Vi måste bli bättre på att snåla med bränslet, också
              med det förnybara.
            </seg>
            <seg n="0cd4f1d2">
              Regeringen avskaffade under våren stödet till de villaägare som
              vill byta bort oljan mot miljövänligare uppvärmning, trots att
              det här verkligen har gett minskade utsläpp och lägre kostnader
              och trots att de här pengarna togs direkt från kraftföretagens
              enorma övervinster och därför var en välkommen återbäring till
              hårt trängda elkonsumenter.
            </seg>
            <seg n="86affb3a">
              Vi socialdemokrater vill gå vidare med energiomställningen. Vi
              vill återföra mer av kraftföretagens rekordvinster till konsumenterna
              genom nya konverteringsstöd. Det här har vi satt av resurser till
              i vår motion. Det har vi också gjort till ett nytt investeringsprogram
              och ett nytt forskningsprogram för att kunna ta till vara oljekommissionens
              slutsatser.
            </seg>
            <seg n="394c2cf7">
              Jag har också föreslagit en mängd konkreta saker som jag hoppas
              att statsministern och jag kan tala vidare om. Det handlar om
              två nya certifikatsystem statsministern tycker ju nu äntligen
              att de här certifikaten är intressanta fast han har röstat emot
              dem här i kammaren i alla år. Men då kan vi införa två nya, ett
              för att få fram nya drivmedel, ett annat för att få fram snabbare
              energieffektivisering. Det är utmärkta konkreta förslag.
            </seg>
            <seg n="1e80ebad">
              Vi har också jobbat på att ta fram en klimatmärkning så att alla
              individer som verkligen vill göra en egen insats ska kunna få
              lättare att göra det.
            </seg>
            <seg n="15e09df8">
              Det här är några förslag att agera gemensamt kring. För, herr
              talman, jag tror att Sverige kan så mycket bättre. Med trygga
              försäkringar, jobb, entreprenörskap, klimatpolitik, utbildning
              och bostäder åt unga kan plikten att göra sitt bästa förenas med
              rätten att få stöd och många chanser. Men framför allt: Sverige
              förtjänar bättre. Sverige har råd med rättvisa.
            </seg>
          </u>
          <note n="6b20f42b">
            I detta anförande instämde Ann-Christin Ahlberg, Phia Andersson,
            Ann Arleklo, Luciano Astudillo, Patrik Björck, Catharina Bråkenhielm,
            Alf Eriksson, Birgitta Eriksson, Kenneth G Forslund, Agneta Gille,
            Monica Green, Christin Hagberg, Michael Hagberg, Hans Hoff, Inger
            Jarl Beck, Ylva Johansson, Sonia Karlsson, Sylvia Lindgren, Fredrik
            Lundh, Carina Ohlsson, Ameer Sachet, Gunnar Sandberg och Börje
            Vestlund (alla s).
          </note>
          <note type="speaker" n="68abfb86">
            Anf. 15 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-7" n="9d257e0b">
            <seg n="bbc84087">
              Herr talman! Det hade kanske varit intressant att höra om det
              var någon socialdemokrat som inte instämde.
            </seg>
            <seg n="5e28654b">
              Mona gör det som socialdemokrater ofta gör. Hon säger: Nu ska
              jag prata om jobben. Och så pratar hon inte om jobben, utan precis
              som vanligt talar hon om dem som inte jobbar. Jag förstår inte
              hur detta kan fortgå år efter år. Det är klart att man alltid
              kan ta som utgångspunkt att visa hur människor med små marginaler
              lever det ska vi definitivt vara lyhörda för. Men det är aldrig
              jobb ni pratar om. Det är alltid detta. Ni går tillbaka till ersättningar
              till människor som inte jobbar och har sedan ingen som helst jobbpolitik.
            </seg>
            <seg n="f05015a7">
              Jag ska säga vad vi gör som jag tror är det som allra mest ger
              jobb. Det är de sänkta inkomstskatterna för låg- och normalinkomsttagare.
              Det är förändringarna i a-kassan som gör att det blir en bättre
              fungerande omställningsförsäkring, så att skillnaden mellan att
              arbeta och att inte arbeta växer. Och det är matchningsförändringarna
              vi gör där vi får en arbetsmarknadspolitik som är mer inriktad
              på att vara ett matchningsstöd, så att man kommer in på den reguljära
              arbetsmarknaden, än på att man ska ha volymåtgärder för att dölja
              arbetslöshet. Det tror jag är det som nu ger ökad sysselsättning.
              Om det säger Mona Sahlin ingenting. Det behövs alltså inte.
            </seg>
            <seg n="6cbba0fa">
              Sedan är Mona Sahlin modig och det vet vi för hon gör ett nummer
              av ungdomar här, som då tydligen inte får jobb. Det kanske var
              precis fel månad att drämma till med det.
            </seg>
            <seg n="209cefae">
              Under första kvartalet 2007 nu läser jag ur Ams rapportering
              ökade antalet sysselsatta ungdomar i åldern 1624 år med 44 000
              jämfört med första kvartalet 2006. Det var den största sysselsättningsökningen
              för ungdomar sedan 1987. Och här står Mona och gnäller.
            </seg>
            <seg n="e56225ab">
              Man får inte bli så förblindad av att man tror att man har rollen
              att alltid vara emot att man inte ens ser den förändring som nu
              sker. Det kanske är den bästa och mest glädjande utveckling för
              unga människor som vi har sett, och den kommer att följas av ytterligare
              lättnader just för att bereda plats för ungdomar på den svenska
              arbetsmarknaden. Hur kan man vara emot det, Mona Sahlin?
            </seg>
          </u>
          <note type="speaker" n="5d48d4d6">
            Anf. 16 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-3" n="5d16eefe">
            <seg n="8b7ef813">
              Herr talman! Det är intressant att jag hela tiden blir förnamn
              för statsministern. Jag är Mona Sahlin, och det är Fredrik Reinfeldt.
            </seg>
            <seg n="f62d51c2">
              Fredrik Reinfeldt säger att han är ute och reser i landet för
              att lyssna. Om han lyssnar så dåligt på de kommunalare han träffar
              runt om i landet som han uppenbarligen lyssnade på mig i talarstolen
              tycker jag att statsministern har ett stort problem. Så jag vill
              till att börja med säga: Öppna öronen!
            </seg>
            <seg n="ecadaecb">
              Det är för mig lika obegripligt som det uppenbarligen är för
              Fredrik Reinfeldt att inte förstå att när vi pratar om jobben
              är det samma sak som att prata om hur vi får fram de nya miljösatsningarna.
              Hur bygger vi bort bostadsbristen bland unga? Hur får vi fram
              fler kvalificerade utbildningsmöjligheter för de unga? Hur satsar
              vi på de äldre, så att psykvården, äldreomsorgen blir ännu starkare?
            </seg>
            <seg n="1050d667">
              Allt detta, Fredrik Reinfeldt, är, om du öppnar öronen en liten
              stund, jobbsatsningar.
            </seg>
            <seg n="14b6268a">
              Jag säger det en gång till: A-kassan måste vara en omställningsförsäkring.
              Hur blir den det? Blir den det genom att man gör den så låg och
              dålig att de som har de gamla jobben håller fast vid dem oerhört
              länge i stället för att känna att det är just en omställningsförsäkring
              som med trygghet som ledstjärna i stället för en spark i baken
              hjälper människor över till det nya?
            </seg>
            <seg n="7f2354e3">
              Jag är väl medveten om att antalet jobb växer och att många unga
              får jobb. Men jag tänker på långtidsarbetslösheten, Fredrik Reinfeldt,
              bland de unga och bland de äldre, de som står längst bort.
            </seg>
            <seg n="ef63dbcf">
              Om man inte förstår att både trygghet och omställning, både plikt
              och rättigheter, är det som också för framtiden kommer att garantera
              att Sverige är starkt, då är man moderat och inte socialdemokrat,
              och det skiljer oss två också i fortsättningen.
            </seg>
          </u>
          <note type="speaker" n="1c4180c3">
            Anf. 17 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-8" n="9d257e0b">
            <seg n="83d93079">
              Herr talman! Om det gör någon lyckligare kan jag visa att jag
              lyssnar och då hänvisa till partiordförande Sahlin.
            </seg>
            <seg n="582bf301">
              Partiordförande Sahlin tycker tydligen att det inte förs en politik
              för fler jobb. Ja, men det är väl bara att titta ut i verkligheten
              och lyssna in vad som händer. Hur låter det där ute? Får någon
              jobb? Har någon märkt att det verkar vara ganska bra drag i arbetsmarknaden?
            </seg>
            <seg n="d97ef4e2">
              På något sätt blir den politiska debatten lite futtig om man
              inte tar in denna uppenbara verklighet, om man inte lyssnar.
            </seg>
            <seg n="fcad7aee">
              Jag tror, som sagt, att detta beror på de åtgärder som partiordförande
              Sahlin valde att gå förbi och som hon tydligen inte tyckte var
              viktiga att lägga som grund.
            </seg>
            <seg n="e1994b7c">
              Jag vill gärna säga något om klimatfrågorna. Jag är beredd att
              lyssna in. Jag är beredd att utveckla svar som både ger internationella
              svar och möjligheter att gå vidare. Jag tror inte att varje reglering
              automatiskt är fantastisk eller fungerar perfekt, för det har
              visat sig att det inte är så. Men vi ska vara lyhörda. Vi ska
              vara öppna, och en del av de förslag som nämns finns det kanske
              anledning att titta på.
            </seg>
          </u>
          <note type="speaker" n="8e175c02">
            Anf. 18 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-4" n="5d16eefe">
            <seg n="b60f0793">
              Herr talman! Jag sade detta många gånger, Fredrik Reinfeldt.
              Jag är väl medveten om och väldigt glad över att antalet jobb
              växer, för det gör det, och att det går så bra för Sverige, för
              det gör det, och att ekonomin växer, för det gör den.
            </seg>
            <seg n="e842ad73">
              Men just därför är jag så oerhört bekymrad över att man inte
              tillräckligt medvetet och ideologiskt försöker utnyttja dessa
              goda tider, dessa många nya jobb till att just göra rättvisan
              större, till att just stötta och göra de system i samhället starkare
              som gör att alla och inte bara några får möjligheten att hänga
              med på den här resan.
            </seg>
            <seg n="ee047871">
              Det är därför jag försökte nämna framför allt på utbildningsområdet
              det som stör mig kanske allra mest. Det handlar om just de utbildningar,
              Fredrik Reinfeldt, som är viktigast för dem som har fastnat i
              utanförskapet: arbetsmarknadsutbildningen, vuxenutbildningen,
              bristyrkesutbildningar och rekryteringsstödet för att man ska
              kunna komma in på högskolan när man kommer från andra förutsättningar.
              Det är detta som prioriteras ned.
            </seg>
            <seg n="c3446e84">
              De goda tiderna används för att sänka skatten för sådana som
              Fredrik Reinfeldt och mig och dem som har stora dyra villor. Det
              är orättvisa. Det är inte att ta till vara de möjligheter som
              ett starkt Sverige nu har. Det kommer den politiska debatten att
              handla om i många år.
            </seg>
          </u>
          <note type="speaker" n="caafa235">
            Anf. 19 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-40300f4208f349d2-0" n="b4a9e317">
            <seg n="4de0aa2c">
              Herr talman! Mona Sahlin är välkommen till partiledardebatten.
              Mona börjar med att berätta om alla brev hon får. Jag kan meddela
              att vi får rätt många brev från glada medborgare. De säger: Äntligen
              har jag fått ett jobb. Jag har väntat flera år på att få ett jobb.
              Äntligen har jag fått ett. Jag börjar med nystartsjobb. Men det
              är ett riktigt jobb. Det är avtalsenlig lön, och det är trygghet.
              Tack för det! säger de.
            </seg>
            <seg n="4dcf967d">
              Det är också intressant att lyssna till Mona Sahlin när hon räknar
              upp allt som den här regeringen förändrar. Vi känner igen det.
              Ni är mot allting. Det var ju en så himla bra politik ni förde.
              Det var bara det att det ledde till massarbetslöshet. Det ledde
              till ett stort utanförskap för alla dem som blev långtidssjuka
              och förtidspensionerade mot sin vilja. Kan ni vara beredda att
              prova någon ny metod för att minska arbetslösheten?
            </seg>
            <seg n="d39cc7a0">
              Jag satt och lyssnade noga. Vad är det nu för nya förslag som
              kommer? Jag hittade inte ett enda. Men kanske kan du i repliken
              redovisa vad det är för nya grepp som Socialdemokraterna tänker
              ta för att minska arbetslösheten. Den politik som ni förde tidigare
              ledde till att över en miljon människor inte går till jobbet en
              vanlig dag. Det är inget välfärdssamhälle när så många människor
              står utanför. Det är inte acceptabelt på 2000-talet när vi står
              här att så många människor inte får behövas.
            </seg>
            <seg n="e7af9d48">
              Vi ser till att vi minskar arbetslösheten, inte minst bland unga.
              I fjol hade vi en ungdomsarbetslöshet som låg på 27 ½ procent
              vid den här tiden. Det var inget problem för Socialdemokraterna.
              Ungdomsarbetslösheten var ni inte beredda att diskutera.
            </seg>
            <seg n="69655bee">
              Låt mig få testa ett förslag: hushållsnära tjänster. Mona Sahlin
              har någon gång i tiden sagt att det nog är en ganska bra reform.
              Man skulle behöva det. Vi skulle få nya tjänstejobb. Hur är dagsnoteringen
              när det gäller hushållsnära tjänster? Är ni för i Socialdemokraterna
              eller är ni emot? Det finns möjligheter att stödja det. Vi ser
              nu att företagen växer fram. Över 500 företag registreras inom
              den hushållsnära sektorn. Det är bra för jobben men också bra
              för dem som vill ha hjälp med vardagspusslet.
            </seg>
          </u>
          <note type="speaker" n="f29afe0a">
            Anf. 20 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-5" n="5d16eefe">
            <seg n="2568a98b">
              Herr talman! Oj, vad jag saknar det gamla Centerpartiet! Ibland
              är förnyelse inte speciellt bra, Maud Olofsson.
            </seg>
            <seg n="4e1dbfec">
              Vi gjorde under många år ett viktigt arbete när det gällde statens
              ekonomi och inte minst när det gällde energiomställningen. Det
              säger jag ärligt och uppriktigt tack för. Det var bra, och det
              var viktigt. Jag önskar att vi kunde komma tillbaka dit.
            </seg>
            <seg n="fbe47c52">
              Jag står inte här och är lika enögd som Maud Olofsson alltid
              är, tycker jag, i debatter. Jag har sagt många gånger nu att jobben
              växer. Det är bra. Det går bra för Sverige. Det är bra. Ekonomin
              är stark. Det är bra. Men titta med det andra ögat också och se
              om inte de åtgärder som regeringen använder denna fantastiskt
              goda tid till just ökar svårigheterna för de grupper av människor
              som jag tycker att politiken verkligen är till för! Man ska visa
              att när det går bra för Sverige får alla möjlighet att skaffa
              sig utbildning och chans till jobb.
            </seg>
            <seg n="3d3ef352">
              Maud Olofsson efterlyser nya förslag. Då spänner man öronen hushållsnära
              tjänster. Är det det nyaste och fräschaste som Maud Olofsson kan
              komma på? Jag har sagt, och jag säger det åter igen: Det är viktiga
              jobb som görs i tjänstesektorn. Det är viktiga jobb som görs hemma
              hos människor. Men varför denna krångliga, märkliga skatterabatt
              som Maud Olofsson har hittat på?
            </seg>
            <seg n="5b909b43">
              Ni kan ju det där. Om man köper häckklippning får man skatterabatt
              men inte för trädbeskärning. Om man köper tvätt och strykning
              hemma får man det, men inte när man går till kemtvätten. Om man
              bokar en kock som kommer hem och grillar i trädgården får man
              det men inte om man beställer hem färdigstekta hamburgare. Vad
              är detta? Är det de nya spännande jobben?
            </seg>
            <seg n="c6e96ca6">
              Är det att underlätta för småföretagen med detta krångliga regelverk?
              Jag hörde en småföretagare som sade att Maud Olofsson pratar mer
              och gör mindre än till och med Mona Sahlin.
            </seg>
          </u>
          <note type="speaker" n="1afe6212">
            Anf. 21 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-40300f4208f349d2-1" n="b4a9e317">
            <seg n="25f16754">
              Herr talman! Ja, det vill ju inte säga lite. Mona Sahlin tycker
              att det är besvärligt att Centerpartiet har förnyats och moderniserats.
              Jag kan bara upplysa om att det har varit framgångsrikt i valet.
              Väljarna har tyckt om det, också centerpartisterna.
            </seg>
            <seg n="3ba11299">
              Jag nämnde en av de åtgärder som vi har föreslagit. Jag kan nämna
              några andra. Det är förmögenhetsskattens avskaffande så att företagen
              får tillgång till kapital, sänkta skatter för enskilda och för
              företagare, 3:12-reglernas reformering, förlängd provanställning.
              Vi ordnar upp och gör det enklare att säsongsanställa. Vi sänker
              arbetsgivaravgifterna i tjänstesektorn. Vi rättar till förmånsrätten
              som har gjort det omöjligt för småföretagare på landsbygden att
              låna. Vi gör om konkurrenslagstiftningen så att det inte är en
              skam resten av livet om man har gjort konkurs.
            </seg>
            <seg n="f6fdfa19">
              Är det några av de här åtgärderna som Socialdemokraterna kan
              tänka sig att stödja? När det gäller hushållsnära tjänster låter
              det som den obotfärdiges förhinder. Det är fel system. Alltså
              är jag emot. Erkänn att hushållsnära tjänster är en bra tjänstemarknad!
              Det ger jobb. Det underlättar vardagslivet för vanliga människor.
              Försök inte att gå undan bara för att reglerna ser ut som de gör!
            </seg>
          </u>
          <note type="speaker" n="c334c8de">
            Anf. 22 MONA SAHLIN (s) replik:
          </note>
          <u who="mona_sahlin_813e3b" xml:id="i-44e101253cedc32d-0" n="5d16eefe" next="i-4d5d3c8e5c835d96-0">
            <seg n="879af65b">
              Herr talman! Ursäkta, men jag trodde att själva regelverket var
              poängen och att det var det som man var för eller emot. Jag är
              fortfarande emot de regelverken.
            </seg>
            <seg n="bc3fa4eb">
              De punkter som Maud Olofsson började läsa upp är de 167 antikrångelreglerna
              som presenterades. Den listan är rätt intressant. Jag satt faktiskt
              och kikade på den. Här kommer några:
            </seg>
            <seg n="fdc69e68">
              Punkt 46 att utreda en avveckling av gränsen för svårföryngrad
              skog. Det står på förenklingslistan.
            </seg>
          </u>
          <note n="09fedf40">
            Punkt 53 översyn av systemet med förprövning av stallbyggnader.
          </note>
          <note n="a702cf04">
            Punkt 96 att begränsa tillståndsplikten för fotografering eller
            liknande registrering från luftfartyg.
          </note>
          <u who="mona_sahlin_813e3b" xml:id="i-4d5d3c8e5c835d96-0" n="5d16eefe" prev="i-44e101253cedc32d-0">
            <seg n="d4d390ea">
              Det är tre exempel på det som Maud Olofsson menar är förenklingar
              för småföretagen. Finns det inget annat att ägna sig åt, Maud
              Olofsson, som energiöverenskommelsen, att stötta elkonsumenterna,
              att titta på överföring av kraftbolagens övervinster, att dra
              i gång oljekommissionens arbete? Det finns en riktig förenklingsdiskussion
              som handlar om hur man garanterar låga räntor i stället för att
              dra på med de orättvisa skattesänkningarna.
            </seg>
            <seg n="8970f992">
              Jag tänker förnya socialdemokratin i en helt annan riktning än
              den Maud Olofsson påstår sig ha förnyat Centerpartiet i.
            </seg>
          </u>
          <note type="speaker" n="b27033d8">
            Anf. 23 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-25cfb9c81e3bcabf-0" n="eb1536c4">
            <seg n="caf5acfe">
              Herr talman! Gång på gång efter det att Mona Sahlin har blivit
              vald till partiordförande har det givit rubriker att hon har sagt
              att en del av socialdemokratins förnyelse ska vara att man nu
              ska vara för kunskap i skolan. Egentligen är det ganska genant
              att det uppfattas som en nyhet. Det är ungefär som att säga: Ursäkta,
              vi glömde patienterna i vår vårdpolitik. Eller: Vi glömde trafikanterna
              i vår trafikpolitik. Men så illa har det varit ställt i socialdemokratisk
              skolpolitik.
            </seg>
            <seg n="c699070c">
              Nu är den intressanta frågan: När kommer dessa signaler om förnyelse
              att ge konkreta resultat i politiska ställningstaganden? Den regering
              som vi har nu lägger fram ett antal förslag om kursomläggningar
              i utbildningspolitiken. Vi har till exempel lanserat ett nytt
              lärlingssystem som har väckt stort intresse bland facket, arbetsgivarna
              och kommunerna. Socialdemokraterna här i riksdagen däremot ställer
              inte upp på det förslaget.
            </seg>
            <seg n="bbc41c40">
              Vi debatterade i kammaren förra veckan ett system som jag har
              lagt fram förslag om som skulle uppvärdera språk och matte i gymnasiet
              när man söker till högskola. Socialdemokraterna hittar någon väg
              att passa och rösta nej.
            </seg>
            <seg n="7d4e3fa7">
              Själva symbolen för ert flummeri på senare år har varit att er
              partikongress sade nej till förslaget om nationella prov i trean.
            </seg>
            <seg n="5206b1d1">
              Ibrahim Baylan kämpade i talarstolen på partikongressen och sade
              att detta är viktigt och att det gäller arbetarrörelsens barn.
              Men sedan röstade man nej.
            </seg>
            <seg n="db4fc795">
              Nu har Jan Björklund lagt fram detta förslag i riksdagen, men
              Socialdemokraterna här, av vilka många var för det på partikongressen,
              röstar ändå nej. Min fråga är: När kommer er förnyelse i skolpolitiken
              att märkas i praktiken?
            </seg>
          </u>
          <note type="speaker" n="8375ad07">
            Anf. 24 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-6" n="5d16eefe">
            <seg n="d201bc06">
              Herr talman! Ordet förnyelse studsar mellan talarstolarna här.
              Men vilken värdering man lägger i det ordet beror väldigt mycket
              på vilken ideologi man har.
            </seg>
            <seg n="b4a65783">
              Nu gör sig Lars Leijonborg lustig över att vi över huvud taget
              vill förnya någonting i stället för att säga: Där har vi ett exempel.
            </seg>
            <seg n="af52b8a0">
              Det var det första som jag lyfte fram. Det är en ärligt menad
              diskussion som vi nu drar i gång inom socialdemokratin om hur
              vi ska förena ord som ordning och reda och kunskap med stödjande
              och solidarisk en skola som också verkligen stöttar, hjälper och
              ger många chanser. Vi är självkritiska. Det är väl bra? Och vi
              är ärliga i vår avsikt att också gå igenom hela skolpolitiken.
              Dessa förslag kommer i höst när vi har samlat ihop detta efter
              ett rådslag i partiet.
            </seg>
            <seg n="8d56c7e2">
              Men det finns ett område, Lars Leijonborg, som vi inte tänker
              förnya oss på. Vi tänker inte vara med om att sätta vare sig betygsliknande
              omdömen eller betyg på sex- och sjuåringar. Det kommer ett socialdemokratiskt
              parti aldrig att ställa upp på. Vi kommer aldrig att acceptera
              sorteringsskolan som stänger möjligheter i en tid då den nya arbetsmarknaden
              kräver väldigt många chanser till utbildning. Det kommer vi aldrig
              att acceptera och ställa upp på.
            </seg>
            <seg n="18d9eb4f">
              Vi för en debatt i vårt parti, Lars Leijonborg. Jag vet inte
              hur det är i ditt parti, och om ni inte diskuterar när ni kommer
              med era klipska förslag om språktest och annat som inte har landat
              så väldigt väl. Det är nämligen en skillnad på att vara ett folkparti
              och att vara ett folkrörelseparti. Vi för en diskussion i vårt
              parti. När den är färdig kommer förslagen. Det är ett folkrörelseparti.
              Detta sagt som ett litet tips till en avgående folkpartiledare.
            </seg>
          </u>
          <note type="speaker" n="0277f477">
            Anf. 25 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-25cfb9c81e3bcabf-1" n="eb1536c4">
            <seg n="f768805e">
              Herr talman! Jag är oerhört glad för att Socialdemokraterna nu
              tänker vara för kunskap i skolan. Mona Sahlin säger att det är
              en avvägning som man måste diskutera ordentligt. Det är trist
              att den debatten har startat först nu. Men vi får naturligtvis
              se fram mot resultatet.
            </seg>
            <seg n="b9109fc3">
              Men vi är ivriga därför att, som Mona Sahlin sade i sitt inlägg,
              det är våra ungdomar och vår framtid som det gäller. Vi har åratal
              av misslyckanden bakom oss. Som Ibrahim Baylan sade på partikongressen,
              för att återigen referera till honom, när han vädjade om stöd:
              Resultaten sjunker.
            </seg>
            <seg n="96f02f94">
              Men denna utveckling måste brytas. Då duger det inte att rösta
              nej, nej, nej när den här regeringen lägger fram förslag som innebär
              att vi verkligen vill och ska vända denna utveckling. Men vi får
              tydligen ge oss till tåls.
            </seg>
            <seg n="ee7c33af">
              Men ett tips som jag vill ge är: Ska förnyelse bli allvar räcker
              det inte med fraser och deklarationer. Då är det detaljerna som
              avgör. Och där har ni fortfarande lång väg att gå.
            </seg>
          </u>
          <note type="speaker" n="3e1d5682">
            Anf. 26 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-7" n="5d16eefe">
            <seg n="1123f491">
              Herr talman! Kommer vi att fortsätta att rösta nej, nej, nej?
              Ja, vi kommer att rösta nej, nej, nej till förslag om betyg i
              ettan. Vi kommer att fortsätta att rösta nej, nej, nej till en
              sorteringsskola. Vi kommer att fortsätta att rösta nej till att
              dra ned på vuxenutbildning och högskoleplatser eller att ta bort
              rekryteringsstödet för att få fler att kunna plugga på högskolan.
              Men vi kommer att rösta ja, Lars Leijonborg, till att förändra
              och förnya innehållet i socialdemokratisk skolpolitik. Den debatten
              äger vi. Den är viktig och riktig. Men vi kommer aldrig att svika
              idealen om att skolan måste vara till för alla. Vi har Ibrahim
              Baylan. Ni har Jan Björklund. Det är skillnad det.
            </seg>
          </u>
          <note type="speaker" n="efc69a37">
            Anf. 27 Socialminister GÖRAN HÄGGLUND (kd) replik:
          </note>
          <u who="goran_hagglund_78fe08" xml:id="i-f4127d3c73de4fb8-0" n="bd114f6a">
            <seg n="79f35c95">
              Herr talman! Jag vill naturligtvis också sälla mig till dem som
              välkomnar Mona Sahlin till partiledardebatterna.
            </seg>
            <seg n="4bb73ef1">
              Sverige har en ny regering sedan åtta månader tillbaka, en regering
              som har ett tydligt uppdrag att se till att vi får ned arbetslösheten
              i Sverige och att vi därigenom får ökade skatteintäkter som gör
              att vi kan förstärka välfärden och öka enskildas och familjers
              möjligheter att styra och ställa mer över sina egna liv. Det är
              det vi håller på med just nu.
            </seg>
            <seg n="47e34bac">
              Jag tänkte att när Mona Sahlin håller sitt anförande kommer vi
              säkert att få en redogörelse för Socialdemokraternas politik i
              dag. Men den uteblev.
            </seg>
            <seg n="5bfd1563">
              I Dagens Nyheter i dag kunde vi läsa en debattartikel där Mona
              Sahlin säger: Vi hade fel om skolan, och vi hade fel om arbetsmarknadspolitiken.
            </seg>
            <seg n="eea494f8">
              Jag ser fram mot fler sådana debattartiklar.
            </seg>
            <seg n="f2ddb39c">
              De besked som hittills har lämnats från Socialdemokraterna sedan
              valet har handlat om att fastighetsskatten kommer att återställas
              när vi har avskaffat den, att förmögenhetsskatten återinförs,
              vilket kommer att leda till färre jobb i Sverige, och att inkomstskatterna
              höjs, vilket ger mindre marginaler för hushållen i Sverige, om
              Socialdemokraterna får möjligheten.
            </seg>
            <seg n="0eb3bfb6">
              Utöver dessa återställare har ett löfte ställts ut rätt till
              heltid för alla. Men tänk, Mona Sahlin, om väljarna skulle minnas
              att er politik faktiskt innebar arbetslöshet för många på heltid.
              Jag tycker att den idén låter bra i verkligheten, men effekterna
              kommer att innebära att färre människor har jobb. Jag tycker inte
              att vi i dag har fått några besked om det socialdemokratiska alternativet
              till regeringens politik.
            </seg>
          </u>
          <note type="speaker" n="4b62ade8">
            Anf. 28 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-8" n="5d16eefe">
            <seg n="a38555b5">
              Herr talman! Jag får tacka för välkomnandet till debatterna.
              Det uppskattar jag.
            </seg>
            <seg n="b2cc7eea">
              Jag vet inte om vi har läst samma artikel eftersom den artikel
              som Göran Hägglund beskriver, som jag påstås ha skrivit, känner
              jag inte igen speciellt mycket av, så vi får nog börja plugga
              på den igen.
            </seg>
            <seg n="8453b9b2">
              Men det är fascinerande att lyssna på Göran Hägglund, eftersom
              allt handlar om oss socialdemokrater. Det finns något slags socialdemokratisk
              fixering. Jag skulle önska att Göran Hägglund och andra kom ut
              ur oppositionsgarderoben. Stå inte kvar därinne längre! Det är
              rätt trångt där. Ni är en regering. Och allt som Göran Hägglund
              diskuterar här nu är vad vi gör och inte gör och vad vi ska göra
              om tre och ett halvt år.
            </seg>
            <seg n="b916a5ab">
              Sedan säger Göran Hägglund att den viktiga uppgiften för den
              regering som vi har nu är att låta människor styra över sina egna
              liv. Gäller det alla, Göran Hägglund? Gäller det Olle och Kalle
              som vill gifta sig? Gäller det Elisabet och Minna som vill gifta
              sig? Ska de få möjlighet att styra över sina egna liv? Gäller
              det de kvinnor som ska blir erbjudna vårdnadsbidrag snacka om
              förnyelse som svar på de utmaningar som kvinnor i dag står inför?
            </seg>
            <seg n="b34a84e5">
              När vi i stället tar upp frågan om heltid handlar det inte om
              rätten för alla till heltid, utan det handlar om dem som vill
              gå upp från deltid till heltid. Ungefär en tredjedel av dem som
              jobbar deltid vill jobba mer. De jobbar inom det område som Göran
              Hägglund är ansvarig för vården och omsorgen där det kommer att
              bli brist på personal. Varför ger man inte dessa kvinnor rätten
              att styra över sina liv, så att du som socialminister också får
              fler människor som vill jobba med vård och omsorg för äldre? Snacka
              om att styra sina egna liv. Gäller det också homosexuella? Gäller
              det också kvinnor inom vården? Och gäller det också kvinnor som
              vill slippa vårdnadsbidrag? Det undrar jag från min oppositionsgarderob
              där jag tyvärr sitter ett tag till.
            </seg>
          </u>
          <note type="speaker" n="89f21db9">
            Anf. 29 Socialminister GÖRAN HÄGGLUND (kd) replik:
          </note>
          <u who="goran_hagglund_78fe08" xml:id="i-f4127d3c73de4fb8-1" n="bd114f6a">
            <seg n="2f91c4e7">
              Herr talman! Själva idén med dessa replikväxlingar brukar vara
              att man replikerar på de inlägg som har hållits och på det parti
              som har levererat sitt budskap. Därför kanske det inte är så väldigt
              underligt att Mona Sahlin får finna sig i att bli granskad genom
              de repliker och de inlägg som görs med anledning av hennes anförande.
              Det tillhör så att säga spelets regler.
            </seg>
            <seg n="b40f9ae6">
              För många år sedan hölls det debatter om den ekonomiska politiken
              i denna kammare. Ett stående uttryck av Mona Sahlins företrädare
              som jag tror att många minns var ungefär följande: Varför är Lars
              Tobisson så sur när det går bra för Sverige?
            </seg>
            <seg n="e5b72ae1">
              Detta skulle man möjligen kunna returnera i någon mån i detta
              sammanhang.
            </seg>
            <seg n="d113695d">
              Mona Sahlin säger att hon är glad över effekterna, över att människor
              faktiskt kommer i arbete i dag. Men hon är missnöjd med precis
              alla de åtgärder som leder fram till just de här effekterna. Det
              visar att Socialdemokraternas politik inte skulle ge de här effekterna.
            </seg>
          </u>
          <note type="speaker" n="9258b6a5">
            Anf. 30 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-9" n="5d16eefe">
            <seg n="c9467ae4">
              Herr talman! Göran Hägglund säger att jag nog får vänja mig vid
              att bli granskad. Jag vet hur det är att bli granskad; jag vill
              bara säga det.
            </seg>
            <seg n="f05e41b7">
              Sedan kvarstår diskussionen. Göran Hägglund har åtminstone hört
              mig säga att jag är glad över att det går bra för Sverige och
              över att antalet jobb växer, och det är jag. Men sedan säger han
              att jag är missnöjd med de åtgärder som har lett fram till den
              här utvecklingen.
            </seg>
            <seg n="05828870">
              Om Göran Hägglund på allvar menar att det är lägre a-kassa, mindre
              vuxenutbildning och sämre villkor för de unga som har lett fram
              till den utveckling vi nu ser på arbetsmarknaden är det, tycker
              jag, värre med analysförmågan hos Kristdemokraterna.
            </seg>
            <seg n="57515771">
              Jag återkommer med frågeställningen om hur människors hela och
              fria liv också möjligen ska omfatta fler som vill gifta sig, kvinnor
              som vill ha rätt till abort och vårdanställda som vill ha rätt
              till heltid. Den granskningen ska Göran Hägglund få utstå i framtiden.
            </seg>
          </u>
          <note type="speaker" n="05d70d2d">
            Anf. 31 Näringsminister MAUD OLOFSSON (c):
          </note>
          <u who="maud_olofsson_7aa61f" xml:id="i-40300f4208f349d2-2" n="b4a9e317">
            <seg n="5b809127">
              Herr talman! Först vill också jag passa på att tacka Lars Leijonborg
              som nu har sin sista partiledardebatt. Det har varit ett fantastiskt
              samarbete och den kanske mest intensiva och spännande perioden
              i svensk politisk historia, alltifrån Högfors och fram till maktskiftet.
            </seg>
            <seg n="de6e6e27">
              Jag vill också säga att det engagemang för skolan som visats
              av Folkpartiet under Lars Leijonborgs ledning har hjälpt oss i
              alliansen väldigt mycket. Men framför allt har det hjälpt barnen
              i Sverige som nu kan få en chans att få en bra utbildning framöver.
            </seg>
            <seg n="7719f5cb">
              För ett år sedan stod Socialdemokraternas Göran Persson i denna
              kammare och talade om hur bra det gick för Sverige. Men han såg
              inte att över en miljon människor inte gick till jobbet en vanlig
              dag. Han ville inte se de sociala och regionala klyftorna. Han
              såg inte alla de förtidspensionerade och långtidssjukskrivna många
              gånger kvinnor. Minst av allt såg han alla de ungdomar som stod
              utanför.
            </seg>
            <seg n="46efa137">
              Som jag tidigare sagt hade vi en ungdomsarbetslöshet på 27,5
              procent i april i fjol. Göran Persson såg inte utanförskapet.
              Det gjorde inte heller övriga socialdemokrater. Han såg inte att
              det finns en kraft hos människor i vårt land som faktiskt vill
              vara med efter förmåga.
            </seg>
            <seg n="e291c534">
              Allians för Sverige såg hur det stod till. Vi sade att jobben
              är den enskilt viktigaste frågan för svensk politik framöver.
              Vi såg att det fanns väldigt många människor som ville vara med
              och bidra men som inte fick göra det. Vi sade det i valrörelsen
              och presenterade program för det, och vi vann valet just av den
              anledningen.
            </seg>
            <seg n="fd957412">
              När vi fick regeringsmakten visste vi mycket väl vad som behövde
              göras. Vi har genomfört en massa saker i rask takt. Vi har gjort
              det därför att vi vill minska klyftorna i samhället, både de sociala
              klyftorna och de regionala klyftorna.
            </seg>
            <seg n="dee2230d">
              Siffrorna talar sitt tydliga språk. Det är nu den lägsta arbetslösheten
              på 16 år, 3,6 procent enligt Ams och 4,6 procent enligt SCB. Det
              är nu 37 000 färre arbetslösa jämfört med april 2006. Det är nu
              17 000 färre personer med sjukpenning jämfört med april 2006.
              Nystartsjobben är en succé. 8 000 nya jobb har tillkommit, av
              vilka 9,4 procent gått till arbetslösa med utländsk bakgrund,
              12 procent till funktionshindrade och 20 procent till ungdomar
              under 25 år.
            </seg>
            <seg n="cc631620">
              11 ½ procent fler företag har startats under de fyra första månaderna
              i år. Det är främst i det privata näringslivet som de här jobben
              kommer. Två tredjedelar av de nya företagen är tjänsteföretag.
              Inom städbranschen har 500 nya företag tillkommit i år. I maj
              månad var det all-time-high när det gäller försäljningen av miljöbilar.
              Miljöbilsandelen nådde i maj 16,6 procent.
            </seg>
            <seg n="5effdad6">
              Vi är på rätt väg, mina vänner, men en hel del återstår. Det
              är det som är viktigt för den här regeringen. Vi kommer inte att
              ge oss förrän vi har minskat utanförskapet. Det är ju det som
              vi har lovat väljarna.
            </seg>
            <seg n="345c05a9">
              Vi har utmaningar framför oss. Jag skulle vilja nämna tre utmaningar.
            </seg>
            <seg n="3976941f">
              Den första utmaningen handlar om att öka företagandet och se
              till att jobben kommer runt om i vårt land.
            </seg>
            <seg n="bc062434">
              Den andra utmaningen handlar om att göra någonting åt klimathotet.
            </seg>
            <seg n="1a4ca7e1">
              Den tredje utmaningen handlar om att förnya välfärden.
            </seg>
            <seg n="2c3f5e29">
              Jag börjar med företagandet och jobben.
            </seg>
            <seg n="a68f3df1">
              För det första ställer globaliseringen krav på anpassning, snabbhet
              och effektivitet om vi ska klara konkurrensen. Det ställer krav
              på både företagare och anställda. Företagarna behöver bättre villkor,
              och det behöver bli lättare att anställa. Det behövs trygghet
              för företagare, mindre krångel, sänkta skatter och så vidare.
            </seg>
            <seg n="3372a3e8">
              Löntagarna behöver naturligtvis en trygg försäkring vid arbetslöshet
              och sjukdom men också en möjlighet att snabbt komma tillbaka för
              att inte fastna i utanförskap. Man behöver kompetensutveckling
              så att man är attraktiv på arbetsmarknaden och så att man, om
              man tappar ett jobb, kan komma till ett nytt.
            </seg>
            <seg n="cdd1c7ad">
              Jag tror att vi behöver en diskussion om både företagarnas och
              löntagarnas intressen i det sammanhanget. Hur ska vi klara globaliseringen
              i framtiden? Vilka recept krävs det för att vi ska kunna konkurrera?
            </seg>
            <seg n="edd5be7e">
              Det behövs, som sagt, en tillväxt i hela landet. Vi ser nu den
              tillväxt som sker runt om i landet, med lite olika utgångspunkter.
              I norr investeras det i gruv- och mineralindustrin. Skogen tas
              fram och producerar nya bränslen. I Västsverige ser vi hur fordonsindustrin
              utvecklar nya motorer.
            </seg>
            <seg n="c7b254c4">
              Vi ser att det finns olika strategier runt om i vårt land som
              totalt sett bidrar till den gemensamma tillväxten. Men det krävs
              en bra infrastruktur, bra service, bra forskning och utveckling
              samt goda företagsvillkor för att det ska gälla för hela Sverige.
            </seg>
            <seg n="31cbbce7">
              För det andra handlar det om klimatet. Här finns de stora utmaningarna
              bland annat att fatta tuffa politiska beslut, precis som vi gjort
              på EU-nivå, där vi sätter upp tydliga mål så att industrin vet
              vad den har att hålla sig till. Det krävs ett samarbete mellan
              politiken, näringslivet och forskningen så att vi också åstadkommer
              de nya tekniska lösningar som behövs för att rädda klimatet.
            </seg>
            <seg n="fea3a542">
              Det behövs kraftfulla åtgärder precis så som den här regeringen
              har gjort med energieffektivisering, med en satsning på havsmiljö,
              med en miljöbilspremie och med en satsning på miljöteknik. Alla
              de här åtgärderna behövs för att vi ska kunna lösa de utmaningar
              som vi står inför. Jag ser det här som en stor möjlighet. Andra
              ser det som ett gigantiskt hot.
            </seg>
            <seg n="e1f7b6ab">
              När vi reser runt i världen och träffar kolleger märker vi att
              Sverige ligger bra till. Vi kan hjälpa till med ny teknik. Vi
              kan samtidigt skapa jobb och också se till att miljön förbättras.
            </seg>
            <seg n="bb3bbc52">
              För det tredje handlar det om välfärden. Vi lever i dag helt
              andra liv än som tidigare var fallet. Vi lever långt ifrån våra
              föräldrar. Vi jobbar heltid. Vi behöver snabbhet och effektivitet
              i välfärden.
            </seg>
            <seg n="8de06608">
              Jag vill ha en välfärd där jag inte behöver vara orolig för att
              min mamma eller min pappa har 50 personer från hemtjänsten som
              kommer hem till dem och sköter om dem.
            </seg>
            <seg n="6bb51f7b">
              Jag vill att föräldrar och gamla ska kunna ha en bra vård och
              omsorg.
            </seg>
            <seg n="0fe5caa3">
              Jag vill att också gamla med bara garantipension ska ha möjlighet
              att leva på sin pension.
            </seg>
            <seg n="50a40c1d">
              Jag vill att landets unga ska kunna få kunskap i skolan och kunna
              känna trygghet och att det finns en barnomsorg som är anpassad
              just för mina behov.
            </seg>
            <seg n="55c65bf1">
              Vi måste förnya välfärden. Då krävs det en mångfald. Det krävs
              ett system som ger trygghet och kvalitet också i välfärden. Då
              måste fler få vara med och bidra till de nya lösningarna inte
              bara det offentliga utan också privata lösningar, kooperativa
              lösningar och sociala företag som bidrar till att förnya välfärden.
            </seg>
            <seg n="3cfd7697">
              Mina vänner! I höstas fick vi ett maktskifte. Det var välkommet.
              Vi har längtat efter det. Det tog lite tid. Men vad som också
              krävs i Sverige är faktiskt ett värderingsskifte. Det räcker inte
              med ett maktskifte, utan det behövs också ett värderingsskifte.
            </seg>
            <seg n="1cb7de93">
              I dag har vi ett sossifierat normsystem som tar sig lite olika
              uttryck. Enligt Socialdemokraterna är det fult att vara företagare
              och tjäna pengar på hederligt arbete. Men det är helt okej att
              leva på a-kassa.
            </seg>
            <seg n="518dcd62">
              Det är fel att ha företag som gör vinst på vård. Men det är helt
              okej att den offentliga sektorn levererar vård av dålig kvalitet.
            </seg>
            <seg n="ce6c9cf8">
              Det är fel att sänka skatten för låg- och medelinkomsttagare,
              men det är rätt att göra människor beroende av bidrag.
            </seg>
            <seg n="33715783">
              Man protesterar mot att vi säljer en del av de statliga bolagen
              därför att vi vill koncentrera oss på statens kärnuppgifter.
            </seg>
            <seg n="18ea4121">
              Man pratar om pigjobb när regeringen nu ger möjlighet för människor
              att gå från svart arbete till vitt arbete och samtidigt lösa vardagspusslet
              för väldigt många.
            </seg>
            <seg n="1e4efb42">
              Mina vänner! Det återstår mycket att göra i Sverige med värderingsskiftet.
              Vi måste få en ordning där vi värderar att människor vill anstränga
              sig för att ha jobb och bidra till Sveriges utveckling.
            </seg>
            <seg n="37c77869">
              Vi måste se att det finns många människor i vårt land som satsar
              eget kapital, eget arbete och egen tid för att fixa jobb åt andra.
              Det måste ha betydelse.
            </seg>
            <seg n="d2719fa0">
              Vi måste se att det är bra om många bidrar till att hitta nya
              välfärdslösningar. Det är bra för samhället. Det är bra för Sverige.
              Det är kvaliteten i vården och omsorgen som vi ska räkna, inte
              vem det är som utför det hela.
            </seg>
            <seg n="5ab23422">
              Socialdemokraterna har bytt partiledare. Men, mina vänner, det
              är samma gamla politik. Det är inte så konstigt, eftersom Mona
              Sahlin har synts bakom Göran Perssons ryggtavla hela tiden. Pär
              Nuder bekräftade nyligen att politiken ligger fast. Fastighetsskatten,
              a-kassan, jobbavdraget allt ska återställas och återgå till det
              gamla. Det är samma gamla politik inte ens förpackningen är ny.
            </seg>
            <seg n="7717c0b8">
              Centerpartiet kommer att se till att vi under den här perioden
              levererar det vi har lovat, men vi kommer också att se till att
              vi hela tiden är uppmärksamma på det utanförskap som fortfarande
              finns i vårt land. Vi är inte nöjda förrän alla människor får
              vara med och växa i vårt land.
            </seg>
          </u>
          <note type="speaker" n="0d45d906">
            Anf. 32 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-10" n="5d16eefe">
            <seg n="545a90e9">
              Herr talman! Maud Olofsson konstaterade att vi hade bytt partiledare
              i socialdemokratin men att det var samma parti. Ja, så är det
              hos oss. Vi byter inte parti för att vi byter partiledare, vilket
              jag möjligen kunde kontra med.
            </seg>
            <seg n="ee6291a3">
              Sedan säger Maud Olofsson att jag har synts bakom Göran Perssons
              ryggtavla hela tiden. Det är en bedrift i sig, om man säger så.
            </seg>
            <seg n="80b8ed82">
              När jag säger förnyelse, Maud Olofsson, handlar det inte om att
              byta parti och byta politik, utan om att på områden vara självkritisk.
              Jag är mer än medveten om att vi förlorade valet för mindre än
              ett år sedan, att vi inte fick förtroende av väljarna. Det vore
              väl märkligt om jag inte också såg att vi behövde förändra.
            </seg>
            <seg n="02e31a45">
              När Maud Olofsson talar om mångfald inom vården skulle jag vilja
              ställa en fråga. Avknoppning och mångfald jag tycker att det är
              precis motsatsen som vi ser växa fram.
            </seg>
            <seg n="8caf5f55">
              Den socialdemokratiska regeringen tillsatte en mångfaldsdelegation
              som just skulle undersöka förutsättningarna för bland annat idéburna
              organisationer, kooperativ, personal och små företag att kunna
              utföra välfärdstjänster. Regeringen lade ned den innan den ens
              hade börjat arbeta.
            </seg>
            <seg n="fbafb54f">
              Det vi kan se nu är att just många små privata utförare vi är
              inte emot privata alternativ inom omsorgen, absolut inte och kooperativ,
              till exempel personalkooperativet Brismarksgården i Jämtland,
              tvingas ge upp när större aktörer konkurrerar ut dem i upphandlingarna.
              Då är det bara ett fåtal större vårdbolag, Maud Olofsson, som
              vinner upphandlingarna. Många av dem har dessutom köpts upp av
              internationella riskkapitalbolag. Är inte det här en farlig utveckling?
            </seg>
            <seg n="155439c6">
              Om man verkligen med mångfald menar att också stå upp för de
              små företagen, kooperativen och personalen, varför lade ni ned
              Mångfaldsdelegationen? Satsa på de små i stället också inom vården
              och omsorgen!
            </seg>
          </u>
          <note type="speaker" n="5396920a">
            Anf. 33 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-40300f4208f349d2-3" n="b4a9e317">
            <seg n="5078afe8">
              Herr talman! Jag trodde att förnyelsen av ert parti och förnyelsen
              av ett politiskt parti innebar att man ändrade åsikter. Så har
              det varit i mitt parti. Jag tycker att det är rätt viktigt att
              man är trygg i sina egna grundvärderingar men att man förmår hitta
              nya lösningar som passar för 2000-talet. Men när ni inte ens har
              tänkt göra det undrar jag vad er förnyelse består i.
            </seg>
            <seg n="7a49af18">
              Det handlar vidare om förnyelsen av offentlig sektor, och jag
              ser samma problem som Mona Sahlin ser. Men jag tror inte att Mångfaldsdelegationen
              är den som kommer att lösa problemen.
            </seg>
            <seg n="c1c5de16">
              Däremot finns det ett behov av att öppna upp den offentliga sektorn
              och sluta prata illa om företag som går med vinst inom vårdsektorn.
              Det är precis den retoriken ni håller på med.
            </seg>
            <seg n="18f66203">
              Det är en massa kvinnor inom offentlig sektor som startar kooperativ
              och små företag som levererar en välfärd värd namnet utifrån kvalitetsaspekter.
              Det är den utvecklingen som vi vill stödja.
            </seg>
            <seg n="9a8a3e3d">
              Jag deltog alldeles nyss i en konferens på Nutek, där vi har
              tagit initiativ till att stödja de sociala företagen, alla dem
              som försöker hjälpa till i samhället för människor som har psykiska
              problem, som har varit långt ifrån arbetsmarknaden, som har alkoholbekymmer
              och annat. På det sättet stöder vi en utveckling.
            </seg>
            <seg n="8d442912">
              Det andra som vi försöker göra är att se till att också de privata
              företagen har möjlighet att konkurrera med det offentliga. Många
              gånger har inte de privata företagen möjligheter att ens lägga
              anbud, att ens konkurrera med det offentliga. Nu öppnar vi för
              det. Det skulle vara intressant om Mona Sahlin var beredd att
              stödja ett sådant initiativ.
            </seg>
            <seg n="596ea4ac">
              Det tredje är rätten till F-skattsedel. Om jag har bara en uppdragsgivare
              har jag svårt att få F-skattsedel. Är Mona Sahlin beredd att öppna
              upp så att vi kan öka möjligheterna att få F-skattsedel? Det skulle
              öppna många stora möjligheter för dem som vill hitta alternativen
              inom välfärdsområdet. Ni har varit emot det förut, men det är
              möjligt att det i förnyelsen kommer någonting nytt och spännande
              från Socialdemokraterna. Jag skulle välkomna det.
            </seg>
          </u>
          <note type="speaker" n="fd70b5b4">
            Anf. 34 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-11" n="5d16eefe">
            <seg n="341faf06">
              Herr talman! Att vara trygg i värderingarna och att vara otrogen
              med vilka medel man använder för att nå sina grundvärderingar
              det är med det förhållningssättet som vi socialdemokrater arbetar
              nu, inte att ompröva det som är socialdemokratiska värderingar
              i grunden.
            </seg>
            <seg n="24330c8b">
              Jag blir något irriterad. Jag tycker att Maud Olofsson slänger
              runt med sanningen på ett sätt som ibland blir rätt anmärkningsvärt.
              Här står Maud Olofsson och säger att socialdemokrater tycker att
              det är fult att vara företagare eller att det är fult att tjäna
              pengar. Vad är det för trams?
            </seg>
            <seg n="e2d8d79e">
              Pengar är en viktig drivkraft, också för företagare. Det är inte
              fult att vara företagare. Det är fint. Det är till och med hjältelikt
              ibland jag har fått mycket skäll för att jag har sagt det.
            </seg>
            <seg n="ed54dd5b">
              Vi ska också verkligen gå igenom och se hur man ännu starkare
              kan stötta de små och viktiga entreprenörerna, oavsett inom vilken
              samhällssektor de finns.
            </seg>
            <seg n="2748ce86">
              Men om Maud Olofsson nu är orolig över att det är de stora internationella
              bolagen som tar över vården och omsorgen, varför då avskaffa stopplagen?
              Ökar då inte riskerna för att det är de små som förlorar och de
              stora som tar över, att mångfalden blir mindre och enfalden blir
              större? Det är därför vi vill försvara stopplagen.
            </seg>
          </u>
          <note type="speaker" n="47e7df1d">
            Anf. 35 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-40300f4208f349d2-4" n="b4a9e317">
            <seg n="d8ac81e8">
              Herr talman! Det är väldigt bra att Mona Sahlin säger att det
              inte är fult att tjäna pengar och göra vinst på att driva vårdföretag.
              Jag kan bara upplysa om att hon har en hel del partikamrater runt
              om i sitt parti som tycker att det är fult. Men det är väl bra
              om Mona Sahlin kan bidra till att ändra den inställningen och
              ställa samma krav på offentlig sektor när det gäller kvalitet
              som ni ställer på den privata sektorn. Det är också bra om ni
              kan uppmuntra en mångfald av välfärdsutförare inom den offentliga
              verksamheten.
            </seg>
            <seg n="26afea41">
              Att avskaffa topplagen är till för att öppna upp just offentlig
              verksamhet. Vi behöver göra det. Det är inte Mångfaldsdelegationen
              som kommer att se till att vi får mångfald i offentlig sektor,
              utan det är de många åtgärderna, med F-skattsedel, som jag inte
              fick något svar på, med ökad konkurrens inom den offentliga sektorn,
              med bättre företagsvillkor för tjänstesektorn och med enklare
              regler så att det är möjligt att starta företag inom den här branschen.
              Men det är också medvetna politiker. Du kan ta med en hälsning
              till dina lokala kommunpolitiker att öppna upp så att de här kvinnorna
              får chansen att bedriva verksamhet inom offentlig sektor.
            </seg>
            <seg n="b223d998">
              Det är inte Mångfaldsdelegationen, även om det låter fint, utan
              det är de många små åtgärderna som leder åt rätt håll, som ger
              resultat.
            </seg>
          </u>
          <note type="speaker" n="2c9470f1">
            Anf. 36 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-2" n="1e568192">
            <seg n="4d4f21e3">
              Herr talman! Det var många vackra ord i Maud Olofssons tal, om
              utanförskapet, utveckling över hela landet, vikten av regionalpolitik
              och valfrihet för den enskilda människan. Men jag har ändå ett
              par frågor till Maud Olofsson.
            </seg>
            <seg n="e7ade09e">
              Utanförskapet: Över en miljon står utanför arbetsmarknaden. Det
              här är den viktigaste frågan för alliansen. Det sade Maud Olofsson
              i valrörelsen.
            </seg>
            <seg n="51905d9f">
              I er egen vårbudget räknar ni med att till nästa val ska det
              fortfarande vara 890 000 kvar i utanförskap. 110 000 personer,
              enligt era egna beräkningar, är det som ni har plockat bort från
              det stora fruktansvärda utanförskapet. Är det då så många år som
              ni räknar med att ni kommer att behöva styra för att ni ens ska
              närma er en anständig gräns?
            </seg>
            <seg n="100f259c">
              Jag vill också lyfta fram regionalpolitiken, att hela landet
              ska kunna leva och att man ska kunna bo där man har sitt hem.
              Då är min fråga till Maud Olofsson: Hur ser det då ut när det
              gäller kraven på arbetslösa medborgare? De ska tvingas att lämna
              sin hemort direkt för att hitta ett nytt jobb varhelst det finns
              i landet. Det behöver inte ens motsvara enskilda personers yrkesutbildning
              eller kompetens. Hur kommer det här att slå på landsbygden?
            </seg>
            <seg n="ad98c653">
              Vi ser en politik där man omfördelar genom fastighetsskatten
              så att de rika i Djursholm kommer att tjäna på det. Det är människor
              som bor ute på landsbygden som kommer att få betala de rikas vinster
              i Djursholm när de får sälja sina villor när de måste ge sig i
              väg därför att de inte får ett jobb direkt på hemorten. Är det
              en regionalpolitik som gör att hela Sverige kan leva?
            </seg>
          </u>
          <note type="speaker" n="6a93235d">
            Anf. 37 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-08d8481135969d8a-0" n="b4a9e317" next="i-b520c0dfefdb981f-0"/>
          <note n="370f588e">
            Herr talman! Välkommen, Alice Åström, till debatten!
          </note>
          <u who="maud_olofsson_7aa61f" xml:id="i-b520c0dfefdb981f-0" n="b4a9e317" prev="i-08d8481135969d8a-0">
            <seg n="c6685e8e">
              Jag tycker att det är intressant att lyssna till Alice Åström,
              för ni i Vänsterpartiet accepterade ju det stora utanförskapet
              när ni stödde Socialdemokraterna. Ni protesterade inte utan satt
              där tysta och snälla och såg att över en miljon människor inte
              gick till jobbet en vanlig dag. Ni gjorde ingenting.
            </seg>
            <seg n="34066480">
              Den här regeringen försöker göra något. Vi har aldrig sagt att
              det är en enkel uppgift när man har ställt så många utanför, när
              så många är långtidssjuka, långtidsarbetslösa och förtidspensionerade.
              Det är en jättetuff uppgift.
            </seg>
            <seg n="46e69082">
              Skillnaden mellan Alice Åström och mig är att jag försöker att
              göra någonting, och jag når resultat. Men vi kommer att behöva
              fylla på med ytterligare åtgärder, och den här regeringen är fast
              besluten att göra det som behöver göras.
            </seg>
            <seg n="687b30fe">
              När det gäller den regionala tillväxten bär Vänsterpartiet också
              där ett ansvar. Till exempel är infrastrukturen en jätteviktig
              sak för att vi ska få tillväxt i hela landet. Där har anslagen
              skurits ned. Planer har tagits fram, och de har varit fantastiska,
              men det har inte funnits pengar till dem. Det har gjort att vägnäten
              och järnvägsnäten har rustats ned. Vi har inte mobiltelefontäckning
              och bredbandstäckning i hela landet. För det bär ni i Vänsterpartiet
              ett ansvar, därför att ni har suttit och samarbetat om budgeten
              och ni har inte prioriterat detta.
            </seg>
            <seg n="9e3a6396">
              När det gäller fastighetsskatten är det faktiskt ingen som får
              höjd fastighetsskatt. Jag måste meddela att jag inte har något
              problem med fastighetsskatten hemma i Högfors. Det är inte min
              tyngsta utgift. Jag har heller inget problem med reavinsten eftersom
              jag inte skulle få någon reavinst om jag skulle sälja; jag skulle
              få en reaförlust. Så ser det ut. Och jag betalar inte till Djursholm,
              utan jag ser till att jag har kvar samma fastighetsskatt som jag
              hade tidigare. Detta har vi garanterat.
            </seg>
            <seg n="eb08353c">
              I de övriga delarna handlar det om en ambition att minska utanförskapet.
              Det är det viktigaste som vi har att göra, och det ansvaret får
              vi aldrig vika ifrån.
            </seg>
          </u>
          <note type="speaker" n="ff3625ac">
            Anf. 38 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-3" n="1e568192">
            <seg n="4a6f265e">
              Herr talman! De satsningar som vi gjorde under åren i samarbete
              handlade om satsningar på arbetsmarknadsutbildning, om att möta
              dem som stod längst bort från arbetsmarknaden. Men det handlade
              också om att se till, till skillnad från när alliansen pratar
              om utanförskapet, att människor fick en förtidspension om de hade
              slitit ut sig på jobbet. Vi såg att människor som var sjuka och
              utbrända också fanns i ett utanförskap, som alliansen kallar det.
              Det gäller att se att människor kanske inte kommer att kunna komma
              in på arbetsmarknaden och att möta deras behov av utbildning och
              omskolning, att satsa på högskolan.
            </seg>
            <seg n="f111ffb8">
              Ni gör tvärtom när det gäller utanförskapet. Ni slår hårdare
              mot dem som lever i utanförskap genom att sänka a-kassan och ställa
              högre krav. Ni säger: Ni kan få städa i andras hem. Är regionalpolitiken
              att på landsbygden kan man starta företag? Då kan du städa hos
              grannfrun och grannfrun kan städa hos dig, och så byter ni tjänster
              och grillar hos varandra. Är det detta som är en regionalpolitisk
              utveckling, och är det detta som skulle minska utanförskapet?
            </seg>
          </u>
          <note type="speaker" n="a881c80c">
            Anf. 39 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-40300f4208f349d2-5" n="b4a9e317">
            <seg n="4dcc13d9">
              Herr talman! Det är intressant att höra Vänsterpartiet och även
              Socialdemokraterna, för ni landar hela tiden i arbetsmarknadsutbildning.
            </seg>
            <seg n="7006bcac">
              Det var så många som fick förtidspension. Jag kan upplysa Alice
              Åström om att det var väldigt många som inte ville ha någon förtidspension
              men som ändå fick det. De har ställts i utanförskap. De fick ingen
              chans att komma tillbaka.
            </seg>
            <seg n="a274b92a">
              Resultatet av vår politik är att man ska ha en chans att komma
              tillbaka. Alla kan inte göra det jag är medveten om det och de
              ska ha en bra ersättning så att de kan leva ett bra liv. Men det
              finns jättemånga, inte minst ungdomar, som i dag är förtidspensionerade
              men som skulle kunna göra viktiga insatser i vårt samhällsliv.
              Jag tycker faktiskt att det är ovärdigt. Var och en ska kunna
              få bidra efter den förmåga man har, och då måste vi hitta olika
              lösningar.
            </seg>
            <seg n="8c2a7478">
              Om vi ska få fler jobb behövs det fler företagare. Det är inte
              mer Amspolitik utan fler företagare som måste ordna jobben. Då
              måste det löna sig att arbeta och att anställa. Det är där skiljelinjen
              går mellan vänsterpartierna och Allians för Sverige. Vi tror på
              företagen och vi tror på den enskilda människan, och vi ger inte
              upp förrän vi har minskat utanförskapet.
            </seg>
          </u>
          <note type="speaker" n="19ee8088">
            Anf. 40 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-2" n="7e522139">
            <seg n="a05e348a">
              Herr talman! Maud Olofsson raljerade i valrörelsen över den usla
              företagarpolitiken i Sverige, och jag tycker att hon många gånger
              gjorde det med rätta. Men i dag är småföretagarna i Sverige besvikna.
              Påfallande ofta möter jag företagare som förvånat upptäckt att
              Maud Olofsson höjt skatten. Höjda arbetsgivaravgifter blev resultatet
              av den nya regeringen, men Maud lovade ju sänkta.
            </seg>
            <seg n="13c82812">
              Också när det gäller regelkrånglet har regeringens arbete än
              så länge, och enligt företagarorganisationerna, blivit en besvikelse.
              Det är ungefär samma förslag som den förra regeringen arbetade
              på. Det är väl då inte så konstigt att förtroendet för regeringen
              i just den här gruppen minskar.
            </seg>
            <seg n="f9ff4ead">
              Men för de flesta är det arbetsgivaravgifterna som är den viktigaste
              frågan. Besvikelsen blir inte mindre av att en del av tjänsteföretagen
              kan få skattelättnader men inte den stora gruppen hårt arbetande
              småföretagare. De är heller inte alls imponerade av skatterabatten
              och regelkrånglet kring hushållsnära tjänster.
            </seg>
            <seg n="47c8e2eb">
              I Miljöpartiets budgetförslag har vi lagt in en sänkning av arbetsgivaravgiften
              med 10 procent för alla företag upp till en lönenivå på ungefär
              750 000 kronor. Det skulle betyda mycket för dem som har det allra
              svårast att få dygnet och kronorna att gå ihop.
            </seg>
            <seg n="7b7b6b64">
              Jag förväntar mig inte att Maud i dag ska säga ja till vårt förslag.
              Min fråga blir i stället om du de kommande åren kommer att arbeta
              för att den höjning av arbetsgivaravgifterna som gjordes i årets
              statsbudget rivs upp och alla småföretag i stället får en sänkning.
            </seg>
          </u>
          <note type="speaker" n="cbeb2ad1">
            Anf. 41 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-40300f4208f349d2-6" n="b4a9e317">
            <seg n="233ed34a">
              Herr talman! Om man ska kunna jämföra två alternativ måste man
              jämföra helheter.
            </seg>
            <seg n="bb8ec6d0">
              De åtgärder som vi har föreslagit för företagarna innebär ett
              gigantiskt förbättrat företagsklimat. Det handlar om 3:12-reglerna,
              det handlar om att vi tar bort sjuklöneansvaret, det handlar om
              att vi förlänger momsinbetalningsperioden, det handlar om att
              vi förändrar förmånsrätten något som vi har beslutat gemensamt
              men som Socialdemokraterna genomförde under den förra perioden
              det handlar om att förbättra konkurslagstiftningen, det handlar
              om att stimulera tjänsteföretagandet, det handlar om att utveckla
              de hushållsnära tjänsterna, det handlar om att förenkla vid säsongsanställning,
              det handlar om förlängd provanställning, det handlar om nej till
              rätten till heltid, det handlar om att företagare inte behöver
              anmäla arbetslösa, det handlar om lärlingsutbildning, det handlar
              om praktikpeng, det handlar om sänkta arbetsgivaravgifter för
              unga och för dem som är över 65 år. Jag kan göra en väldigt lång
              lista. Detta ska ställas mot Miljöpartiets krav. Företagarna ser
              att det sker en förändring.
            </seg>
            <seg n="150acec3">
              Jag inser att det behövs ett mycket hårt och långsiktigt regelförenklingsarbete
              för att vi ska nå resultat. Men jag kan försäkra Peter Eriksson
              om att alla våra myndigheter och alla våra departementschefer
              är fast beslutna om att det ska göra skillnad i företagens vardag
              när regelförenklingsarbetet är färdigt.
            </seg>
            <seg n="d1d73607">
              Mona Sahlin gjorde sig rolig över att det finns många regler
              som inte är av stor betydelse. Men momsinbetalningsperioden gör
              stor skillnad för småföretagen som tidigare har varit tvungna
              att betala in skatt till statskassan innan de har fått intäkterna.
              Detta gör stor skillnad för de riktigt små företagen. Sjuklöneansvaret
              är också en fråga som många småföretagare har velat göra något
              åt eftersom de har varit rädda att anställa. Det återstår en hel
              del att göra, men mycket är gjort. De företagare som jag möter
              är mycket nöjda.
            </seg>
          </u>
          <note type="speaker" n="c9b928ec">
            Anf. 42 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-3" n="7e522139">
            <seg n="120af3e6">
              Herr talman! Vi lever väl i lite olika världar. Det kan hända
              att de företagarorganisationer som finns i Sverige inte har hunnit
              få tillträde till Maud Olofssons näringsdepartement ännu, för
              när de träffar oss är de inte nöjda. De kommer med långa listor
              på krav som de inte tycker är tillgodosedda. De är besvikna på
              att det inte händer något i det nya Näringsdepartementet där Maud
              Olofsson har ansvaret.
            </seg>
            <seg n="899643fa">
              När jag träffar enskilda företagare i Sverige är den största
              frågan man möter fortfarande hur det kan komma sig att den regering
              som lovade stora förbättringar av deras förutsättningar och sänkningar
              av skatt och arbetsgivaravgift för små företag börjar med att
              höja den. Det var en dramatisk chock för många småföretagare som
              knappt får vardagen att gå ihop och hela tiden lever på marginalen.
            </seg>
            <seg n="84c6a28e">
              Jag kan hålla med om att det finns en del förslag som har kommit
              i gång, till exempel förändringen av momsinbetalningarna; det
              är mycket bra. Också när det gäller förmånsrättsfrågan är det
              mycket bra att det händer något på det området. Men för den stora
              gruppen småföretagare i Sverige är det fortfarande så att man
              har fått försämringar. Det är ökade skatter i stället för lägre.
              Det är väl ändå orimligt när man från Maud Olofssons och regeringens
              sida tidigare lovade stora förbättringar.
            </seg>
          </u>
          <note type="speaker" n="3c9a10eb">
            Anf. 43 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-40300f4208f349d2-7" n="b4a9e317">
            <seg n="c360c82d">
              Herr talman! När man som företagare räknar ihop den totala kalkylen
              måste man räkna alla åtgärder. Jag inser att det är lätt att plocka
              någon enskild åtgärd och dyka ned just på den. Men om man ska
              jämföra den totala politiken med den tidigare säger företagarna
              att det är mycket bättre. På den lista som de lämnade i valrörelsen
              på vad de ville ha gjort kan de pricka av åtgärd efter åtgärd
              efter åtgärd.
            </seg>
            <seg n="2e3b2017">
              Siffrorna som säger att det har startats 11,5 procent fler företag
              de första fyra månaderna, att två tredjedelar av de nya företagen
              är tjänsteföretag och att det framför allt är i det privata näringslivet
              som jobben kommer säger en del om att vi är på rätt väg. Det säger
              något om signalen från dessa företag.
            </seg>
            <seg n="2153c4f5">
              Men vi är inte färdiga. Vi har suttit i nio månader, och vi har
              gjort alla dessa saker. Men vi kommer att fortsätta att jobba
              för ett bättre företagsklimat. Det ska vara enklare, roligare
              och lönsammare att vara företagare i Sverige i hela Sverige.
            </seg>
          </u>
          <note type="speaker" n="28ba2fbb">
            Anf. 44 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-25cfb9c81e3bcabf-2" n="eb1536c4">
            <seg n="b0e58ab8">
              Herr talman! Detta är min 33:e och sista partiledardebatt. Det
              har varit fantastiska år för mig personligen men framför allt
              för de idéer jag tror på. Min gruppledar- och partiledartid har
              råkat sammanfalla med en liberal guldålder, en ny frihetstid.
              Folk och nationer har befriat sig från sina förtryckare, världshandeln
              har mer än fördubblats och fattigdomen har trängts tillbaka, analfabetism
              och undernäring likaså.
            </seg>
            <seg n="ed05558f">
              I vårt eget land har visserligen Socialdemokraterna regerat under
              huvuddelen av denna period, men på många sätt har det varit vår
              liberala agenda som har format politiken med EU-medlemskap, sänkta
              marginalskatter och ett nytt tillväxtinriktat pensionssystem.
            </seg>
            <seg n="3915a145">
              Några förändringar av de politiska spelreglerna, som jag själv
              var inblandad i vid början av 90-talet, har betytt mycket för
              att stabilisera statsfinanserna. Det gäller längre mandatperiod,
              oberoende riksbank och nytt budgetsystem. På punkt efter punkt
              har vi drivit på och Socialdemokraterna snarast stretat emot.
            </seg>
            <seg n="68869ec1">
              Jag var politiskt aktiv också på 70- och 80-talen. Kontrasten
              är slående. Då var det ständiga kostnadskriser och devalveringar.
              Sverige föll som en sten i den internationella välståndsligan,
              från toppen till någonstans i mitten. Efter förändringarna i början
              av 90-talet har tillväxten i Sverige varit dubbelt så hög som
              på 70- och 80-talen.
            </seg>
            <seg n="7ccdeae9">
              Sverige har också under denna period blivit ett mycket friare
              land med friskolor och frihet att välja dagis och läkare och privata
              radio- och tv-kanaler. Statskyrkosystemet har avskaffats. Toleransen
              och jämställdheten har gått framåt, även om det inte har skett
              i den utsträckning som vi hade hoppats.
            </seg>
            <seg n="0da09abb">
              När vi avskaffade arbetsförmedlingsmonopolet skrev Mona Sahlin
              i en riksdagsmotion att det hotade Sveriges internationella trovärdighet.
            </seg>
            <seg n="725251db">
              De långa åren i opposition var inte bara en ökenvandring. Vi
              hade också makt men naturligtvis inte tillräcklig.
            </seg>
            <seg n="777f918b">
              Bilden som jag nu har tecknat kan givetvis tecknas på ett helt
              annat sätt. Fallet i välståndsligan har visserligen hejdats, men
              vi har inte tagit igen förlorad terräng. År 1995, det första hela
              året med socialdemokratisk regering efter det maktskiftet, låg
              Sverige på 13:e plats i denna liga. Förra året, det sista året
              med socialdemokratisk regering, låg vi på 14:e plats. Det ständiga
              talet om att vi har varit så mycket bättre än alla andra stämmer
              inte. Jobbtillväxten motsvarade knappt befolkningsökningen, företag
              flyttade ut och investeringarna var bland de lägsta i Europa.
            </seg>
            <seg n="62dc0c88">
              Sverige hade kunnat tillhöra de stora vinnarna i globaliseringens
              tid med våra exporttraditioner. Men så blev det inte. Jag tror
              att förklaringen främst ligger inom tre politikområden.
            </seg>
            <seg n="e505832f">
              Det första är småföretagarpolitiken. Mona Sahlin avslöjade här
              att hon har fått mycket kritik för sitt uttalande att småföretagare
              är hjältar. Det var intressant. Jag har bara hört förvånade kommentarer
              om att det aldrig blev något av det i verkligheten. Men att hon
              har fått kritik för det uttalandet säger en hel del om hennes
              parti. Det var höga arbetsgivaravgifter, mer och mer krångel och
              svårt att få fram riskkapital.
            </seg>
            <seg n="27b4685d">
              Sverige är extremt beroende av några få storföretag. Den enorma
              potential som finns i ett folk fullt av påhittiga, företagsamma
              och arbetsvilliga människor har systematiskt försummats.
            </seg>
            <seg n="fc2fcacb">
              Det andra området är skolpolitiken. Jag har upprepat det som
              ett mantra här i kammaren, gång på gång: Det är ett svek mot våra
              unga att rusta ned skolpolitiken i globaliseringens tid. När vi
              hade behövt kunskapen mest av allt sjönk våra resultat.
            </seg>
            <seg n="bc3dfb15">
              Det tredje området är integrationspolitiken. Ilmar Reepalu, tung
              socialdemokratisk kommunalpolitiker, skrev nyligen att den är
              det största politiska misslyckandet i Sverige i modern tid. Mona
              Sahlin tillhör de mest ansvariga.
            </seg>
            <seg n="baec1351">
              Visst ska vi, som Mona Sahlin ofta framhåller, attackera diskrimineringen.
              Men förklaringen till integrationsmisslyckandet är inte bara majoritetssamhällets
              diskriminering. Vi måste se de andra mönstren och att det ibland
              till och med kan vara så paradoxalt att välviljan från majoritetssamhället,
              när den är missriktad, kan motverka integration. Det är när integrationspolitiken
              övergår till omhändertagandementalitet och vi förminskar människor.
              Till integrationspolitiken hör också att stå för tydliga värderingar,
              att påminna om människors individuella ansvar och alla människors
              lika rättigheter.
            </seg>
            <seg n="1ad21fce">
              Trots att en del, som jag var inne på tidigare, gick i rätt riktning
              under våra oppositionsår var valsegern 2006 oerhört viktig. Jag
              är stolt över att kunna konstatera att det vi talade om före valet
              förverkligar vi nu successivt. Resultaten börjar komma. Det var
              182 000 fler människor som hade jobb i april i år än i april för
              ett år sedan. Det är 7 procent färre sjukskrivna, och som det
              har nämnts här tidigare har vi den lägsta arbetslösheten på 16
              år.
            </seg>
            <seg n="fec2844a">
              Skillnaden i sysselsättning mellan utlandsfödda och svenskfödda
              har börjat krympa. Det är en bild av en politik som har börjat
              tränga tillbaka utanförskapet.
            </seg>
            <seg n="97905d76">
              Jag är övertygad om att den här politiken med nya skattevillkor,
              avskaffad förmögenhetsskatt, satsning på kunskap i skolan och
              satsning på en tydligare integrationspolitik kommer att lyfta
              Sverige.
            </seg>
            <seg n="91007bff">
              I den riksdagsdebatt som jag nämnde tidigare fick jag frågan:
              Varför har ni så bråttom? Vi har bråttom därför att vi känner
              att vi måste vända en utveckling.
            </seg>
            <seg n="9d573bc7">
              Jag talade en stund med Kinas president häromdagen. Jag kan försäkra
              er att när han talade om satsningar på kunskap talade han inte
              om att avvakta. Tvärtom. De satsar stenhårt. Det gäller i många
              länder. Det är i den miljön vår politik ska verka.
            </seg>
            <seg n="df2cc2d5">
              I mina anföranden i partiledardebatterna de här åren har jag
              försökt att teckna en liberal vision där det internationella engagemanget
              har varit centralt.
            </seg>
            <seg n="272a892f">
              Innan jag avslutar vill jag säga att jag tycker att det är bedrövligt
              att se att en del av den svenska vänstern på kultursidor och i
              upprop än en gång sviker Afghanistans lidande folk genom att kräva
              att den svenska FN-stödda fredsinsatsen ska avbrytas.
            </seg>
            <seg n="d13976c7">
              Jag känner lite extra för det afghanska folket eftersom jag var
              aktiv i Svenska Afghanistankommittén på 80-talet. Vänstern har
              gång på gång svikit Afghanistans folk. Protesterna från kommunisterna
              var inte särskilt högljudda när sovjetiska trupper krossade Afghanistans
              frihet. När de sovjetiska trupperna så småningom ersattes av piskpoliser
              på Afghanistans byvägar och stadsgator höll den dåvarande vänsterledaren
              ett tal där hon sade att talibanerna inte är värre än män i Sverige.
              Det var ett svek. Det sveket ska nu fullföljas genom att vår truppinsats
              ska ifrågasättas. Jag kan försäkra de svenska män och kvinnor
              i Afghanistan som med fara för sitt eget liv gör en insats för
              fred, demokrati och mänskliga rättigheter att Folkpartiet definitivt
              står bakom deras insatser.
            </seg>
            <seg n="fafde1fe">
              Den liberala visionen är en värld där den sista diktatorn har
              avsatts. Det är en värld där mänskligheten genom kraftfulla satsningar
              på forskning och beslutsamma investeringar i utsläppsfria energikällor
              har hejdat växthuseffekten. Det är en värld där fattigdomen har
              trängts tillbaka genom ökad handel och internationellt samarbete.
            </seg>
            <seg n="7e7882d8">
              Den liberala visionen är ett Sverige som sjuder av entreprenörskap.
              Det är ett Sverige där kunskap, rationalitet och tolerans sätts
              i högsätet. Det är ett Sverige där alla, oavsett ursprung och
              kön, har samma chanser. Det är ett Sverige där klyftor och utanförskap
              har trängts tillbaka och sammanhållningen är stark.
            </seg>
            <seg n="164d8a87">
              Ett sådant Sverige kommer jag att arbeta för även framöver. Det
              har varit ett privilegium att få göra det i riksdagens debatter
              som ledare för Sveriges liberala parti.
            </seg>
          </u>
          <note type="speaker" n="fefc359d">
            Anf. 45 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-12" n="5d16eefe">
            <seg n="576b854f">
              Herr talman! Jag vill uttrycka ett tack till Lars Leijonborg.
              Jag har inte som partiledare umgåtts med Lars Leijonborg, men
              vi har umgåtts sedan kl. 6.30 i morse. Det har redan hunnit bli
              många skratt. Det är något som Lars Leijonborg alltid har bidragit
              med. Du är rolig, du är underfundig och du är en vänlig person.
            </seg>
            <seg n="f8225050">
              Trots att jag inte är så gammal i det här gamet vill jag uttrycka
              ett stort tack till dig.
            </seg>
            <seg n="39e5e4b6">
              Det är också en intressant historik över hur Lars Leijonborg
              tycker att 90-talet har utvecklats och förändrats. Jag ska läsa
              talet ordentligt sedan. Du gjorde dig lustig över att jag hade
              uttryckt något som jag inte står för i dag. Jag tror att vi är
              ganska många som har ändrat åsikt i mycket under de här åren.
              Väldigt mycket har förändrats i Sverige, på gott och ont.
            </seg>
            <seg n="71718af7">
              Folkpartiet har haft ett stort inflytande över väldigt mycket.
              Inte minst uppskattar jag arbetet för tolerans och mot diskriminering
              i alla former.
            </seg>
            <seg n="fb926cf2">
              Det var en sak som Lars Leijonborg inte nämnde. Det är något
              som vi gemensamt har slagits för väldigt länge, nämligen inkomsttryggheten
              i socialförsäkringarna. Du sade ofta här i kammaren att välfärden
              är som starkast när alla får del och bidrar. Jag kan inte låta
              bli att undra om inte den urholkning av sjukförsäkringen som sker
              nu känns lite smärtsam. Gick skattesänkningarna före att stå upp
              för det som jag tycker är Folkpartiets riktigt stora bidrag till
              debatten under 90-talet? Var inte liberalismen mer värd i det
              fallet?
            </seg>
          </u>
          <note type="speaker" n="fc2859ab">
            Anf. 46 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-25cfb9c81e3bcabf-3" n="eb1536c4">
            <seg n="c4359e78">
              Herr talman! Jag tackar för de vänliga orden. En av nackdelarna
              med att avgå är att jag inte får föra de här debatterna med Mona
              Sahlin framöver. Det hade varit spännande med en annan ton från
              socialdemokratins sida.
            </seg>
            <seg n="654e807d">
              På just den punkt som Mona Sahlin tar upp kan jag lugna henne.
              Jag hade kunnat tänka mig en rad angrepp från Mona Sahlin som
              det kanske hade varit jobbigt att svara på.
            </seg>
            <seg n="64a9c1aa">
              Alla som följer svensk politisk utveckling vet att den här regeringen
              slår vakt om inkomstbortfallsprincipen i sjukförsäkringen. De
              förändringar som har skett i det systemet har varit marginella.
              Den stora förändringen är den som jag nämnde i talet, nämligen
              att det nu är 7 procent färre som är sjukskrivna. Det beror inte
              på att ersättningen har sänkts det har den inte. Det beror på
              att vi kraftfullt satsar på mer rehabilitering och på att vara
              tydliga med vilka regler som gäller. Om man är frisk ska man gå
              till jobbet. Då ska man inte utnyttja de 80 procent som fortfarande
              gäller.
            </seg>
            <seg n="bfa2a1d4">
              Det var en av de kritikpunkter jag hade mot den socialdemokratiska
              regeringen. När siffrorna började explodera i slutet av 90-talet
              var ni länge väldigt passiva. När Alf Svensson, jag och andra
              började säga att vi måste våga tala klartext om fusk och överutnyttjande
              var det väldigt tabubelagt. Så småningom lyckades vi pressa er
              och få en viss förändring till stånd. Väldigt mycket återstår
              att göra. Det har vi nu tagit itu med. Principen om inkomstbortfallstrygghet
              ligger naturligtvis kvar.
            </seg>
          </u>
          <note type="speaker" n="96234b1b">
            Anf. 47 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-13" n="5d16eefe">
            <seg n="b52308df">
              Herr talman! Det går inte alltid att beskriva det som angrepp
              när man för en politisk debatt. Mycket är vi överens om och det
              vi inte är överens om är det som är hela kärnan i en partiledardebatt
              som denna. Jag hoppas att det inte ses som angrepp utan som intressanta
              och spännande frågeställningar.
            </seg>
            <seg n="0371df43">
              Jag hade kunnat ta upp sådant som avsaknaden av satsning på forskning.
              Jag hade kunnat ta upp mycket av det som jag har kritiserat när
              det gäller utbildning. Men det har jag gjort mycket här i dag.
            </seg>
            <seg n="0a2524ab">
              Jag valde ändå att fråga om inkomstprincipen i försäkringarna.
              Jag vet att det för Folkpartiet och Socialdemokraterna är mycket
              av kärnan i det som välfärdssamhället står för.
            </seg>
            <seg n="ae611cea">
              Tror Lars Leijonborg att vi kan se fram emot höjningar av taken
              så att riktigt många av löntagarna räknas in och får del av en
              trygghet när man behöver hjälp och stöd och hjälp till förändring?
              Det är på det sättet våra båda partier alltid har beskrivit trygghetssystemen.
            </seg>
          </u>
          <note n="9424351f">
            Håller Lars Leijonborg med om det?
          </note>
          <note type="speaker" n="e93738f5">
            Anf. 48 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-25cfb9c81e3bcabf-4" n="eb1536c4">
            <seg n="7d1e550d">
              Herr talman! Folkpartiet tror ju att människor behöver 80 procent
              av sin inkomst när de är sjuka. Vi vill att det ska omfatta så
              många som möjligt. Om den ekonomiska utveckling som vi ser nu
              består hoppas jag att det tak som avgör hur många som har den
              här förmånen kan höjas. Det har jag sagt tidigare, och det står
              jag fast vid.
            </seg>
            <seg n="aef86949">
              Mona Sahlin nämnde forskning i förbigående. Det var bra. Då får
              jag, som Göran Persson brukade säga, läsa in i kammarens protokoll
              att det är en mycket stor forskningssatsning på gång.
            </seg>
            <seg n="5a111d70">
              År 2007 kan man se som något av ett mellanår, men 2008 kommer
              forskningssatsningarna på både grundforskning och tillämpad forskning
              att uppgå till ungefär 2 miljarder kronor. Det året ska regeringen
              lägga en ny forskningsproposition där jag hoppas på ytterligare
              stora satsningar framöver. Om vi får stöd av Socialdemokraterna
              på den punkten tycker jag att det är väldigt positivt.
            </seg>
          </u>
          <note type="speaker" n="7196b36b">
            Anf. 49 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-4" n="1e568192">
            <seg n="88991dd6">
              Herr talman! Jag vill också passa på att tacka Folkpartiledaren
              Lars Leijonborg för de insatser som han har gjort när han har
              lyft skolfrågan. Jag tror att just att diskutera utbildningen
              och kunskaps betydelse för människors utveckling och möjligheter
              i samhället och i en globaliserad värld är oerhört viktigt. Det
              har varit positivt att Folkpartiet har lyft fram frågan och att
              man har varit så drivande, så det ska du ha ett stort tack för
              under de här åren.
            </seg>
            <seg n="3b305d71">
              Men jag har ändå en fråga om möjligheten till utbildning och
              vidareutbildning för alla människor, oavsett vilken bakgrund man
              kommer ifrån och oavsett om man är uppvuxen i en miljö där föräldrarna
              är vana vid högre studier, och om att, när man är ung och gör
              ett felval, ändå har möjlighet att kunna få ompröva sina val senare
              i livet. Varför försvårar man nu från alliansen för människor
              att göra nya val? Man inför en gymnasieskola där inte alla kommer
              att få en möjlighet att söka till högskola. Man försvårar för
              dem med arbetslivserfarenhet att komma in i högre utbildning när
              de gör nya val i livet och för dem som vill ha en komvuxutbildning
              när man drar ned på komvuxutbildningen.
            </seg>
            <seg n="42238da0">
              Varför driver man från alliansens sida igenom en politik där
              man inte har en valfrihet på riktigt? Vi vill se att fler människor
              ska få tillgång till högre utbildning inte färre, vilket alliansens
              politik leder till.
            </seg>
            <seg n="4aac0e2b">
              (Applåder)
            </seg>
          </u>
          <note type="speaker" n="af33ec23">
            Anf. 50 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-25cfb9c81e3bcabf-5" n="eb1536c4">
            <seg n="528f46c3">
              Herr talman! Jag tackar Alice Åström för de vänliga orden. Det
              var intressant att Alice Åström väljer just skolan att uttrycka
              uppskattning över. Jag uppfattar ofta att vi och Vänsterpartiet
              är de partier som står längst ifrån varandra. Jag hoppas att det
              i den uppskattning av mina insatser som uttrycktes ligger en öppenhet
              att förnya också Vänsterpartiet. Mona Sahlin har ju utlovat så
              fin förnyelse. Jag tror att även ni borde göra lite grann. Det
              här med att förbjuda läxor, till exempel, skulle ni inte tänka
              ett varv till på det? Jag tror inte att det är någon särskilt
              klok sak.
            </seg>
            <seg n="55fc2666">
              Sedan vill jag säga här en gång för alla att det inte är så att
              den här regeringen drar ned på några utbildningssatsningar. Vi
              gör en storsatsning på människors kunskap. Att trycket på komvux
              minskar när fler får arbete är väl inte så konstigt. Det är ett
              problem med komvux att det nu är så många människor som går direkt
              från gymnasiet till komvux. Det var aldrig meningen. Det ska ju
              inte vara ett förlängt gymnasium.
            </seg>
            <seg n="fc0ce757">
              Men med de reservationerna kan jag försäkra Alice Åström att
              vi kommer att fortsätta att satsa kraftfullt på människors möjligheter
              till utbildning.
            </seg>
          </u>
          <note type="speaker" n="31309ba1">
            Anf. 51 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-5" n="1e568192">
            <seg n="5851f32b">
              Herr talman! Det här innebär inte att vi kommer att ompröva vår
              skolpolitik. Men jag tror på en politisk debatt, där man har helt
              olika utgångspunkter och kommer till helt olika lösningar. Det
              är det som driver diskussionen och debatten vidare. Det är det
              som kännetecknar ett demokratiskt samhälle, och det är det som
              utgör en levande politisk debatt, även om man tycker helt olika
              om förslagen. Vi kommer alltså att fortsätta att vara långt ifrån
              varandra, men jag tror att debatten är viktig.
            </seg>
            <seg n="3c5a0062">
              Det ni gör nu är att ni stänger utbildningsvägar för flera människor.
              Ni minskar valfriheten. Det är som 1213-åring man väljer vilken
              gymnasielinje man ska ta. Ska man sedan, när man är klar med gymnasiet,
              komma underfund med att: Oj, jag skulle ha velat utbilda mig,
              men jag valde fel linje?
            </seg>
            <seg n="deebf1e1">
              Detta gör ni i stället för att se till att vi har ett utbildningsväsende
              som öppnar för fler att skaffa sig mer kunskap och våga utvecklas
              i livet. Ni stänger dörrarna. Det är det som kommer att vara det
              stora problemet.
            </seg>
          </u>
          <note type="speaker" n="277b0851">
            Anf. 52 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-25cfb9c81e3bcabf-6" n="eb1536c4">
            <seg n="a354be14">
              Herr talman! Jag kan försäkra att vi inte stänger några dörrar
              tvärtom. Vi har planer på att lagfästa alla människors rätt att
              få gymnasiekompetens senare i livet. Det har man inte enligt lagen
              i dag.
            </seg>
            <seg n="47794d98">
              Vi kommer att bygga upp ett lärlingssystem som gör att människor
              får en utbildning som ökar deras chanser att få jobb väldigt mycket.
              Våra grannländer har mycket lägre arbetslöshet än vad vi har,
              mycket tack vare att de har ett bra lärlingssystem.
            </seg>
            <seg n="c53e2c80">
              Alla vill inte bli akademiker, och frågan är: Ska vi då utforma
              ett gymnasium så att alla i teorin blir akademiker men väldigt
              många hoppar av därför att de inte tycker att skolan ger dem någonting,
              eller ska vi utforma en gymnasieskola till exempel med ett bra
              lärlingssystem så att människor verkligen får en bra grund att
              stå på? Det senare är vår politik, och jag är övertygad om att
              det är den politiken som minskar utslagningen i skolan.
            </seg>
          </u>
          <note type="speaker" n="e712c6a9">
            Anf. 53 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-4" n="7e522139">
            <seg n="c004cf32">
              Herr talman! Tack, Lars Leijonborg, för en öppen och ärlig dialog
              och tillfällen av mycket gott samarbete! Din raka attityd i våra
              möten efter speciellt valet 2002 fick mig till och med att på
              allvar överväga möjligheten till ett mittensamarbete, när Socialdemokraterna,
              som vi tyckte, föll tillbaka till arrogans och självgodhet.
            </seg>
            <seg n="325cd4c1">
              På minussidan tycker jag dock att du har fört Folkpartiet bort
              från en social liberalism som är medkännande till en mer auktoritär
              högerhållning, och det tycker jag är tråkigt. Det finns flera
              områden i politiken där Folkpartiet har lämnat ett utrymme som
              är ganska stort, men vi försöker från den gröna sidan att efter
              bästa förmåga ta det utrymmet, för vi tycker att det måste bli
              vår roll i politiken.
            </seg>
            <seg n="2e8023d9">
              Du har envist arbetat för att lyfta upp skolfrågan på dagordningen
              och har många gånger lyckats. Det tycker jag att du ska ha stor
              kredit för. Det har varit viktigt. Vi har inte alltid samma svar
              och samma lösningar, men jag har uppskattat att skolfrågan har
              fått större uppmärksamhet genom ditt arbete.
            </seg>
            <seg n="66c636d5">
              Jag hade därför tänkt prata lite om och ställa frågor om komvux
              och varför man i dag inte ska kunna läsa upp till godkänt betyg
              längre. Men jag ska välja en annan fråga, en om friskolan.
            </seg>
            <seg n="665d7c75">
              Vi har fått många nya skolor i Sverige, bland annat gymnasieskolor.
              Om detta har förts en debatt där en del är mycket irriterade och
              rasande. Din underhuggare på departementet deltar och håller med
              om att det här inte är en bra utveckling. Tycker Lars Leijonborg,
              ännu chef på detta departement, också att det är ett problem att
              det startas många nya skolor i Sverige?
            </seg>
          </u>
          <note type="speaker" n="066a9800">
            Anf. 54 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-25cfb9c81e3bcabf-7" n="eb1536c4">
            <seg n="7e97114c">
              Herr talman! Jag talar både för mig själv och i denna del definitivt
              också för Jan Björklund när jag säger att vi tycker att de skolor
              ska finnas som föräldrar och elever vill ha. Om det finns en efterfrågan
              på fler friskolor så kommer det att startas fler friskolor.
            </seg>
            <seg n="4230915c">
              Men det är klart att det är oerhört intressant att som högst
              ansvarig för det offentliga skolväsendet ställa sig frågan: Vad
              kommer sig denna flykt från de kommunala skolorna av? Måste vi
              inte någon gång också ta till oss den signal som ligger i att
              så många väljer att gå på friskolor?
            </seg>
            <seg n="175a9890">
              Det är ju friskolor som gör reklam för sig själva med till exempel:
              Här är det mer ordning och reda! Här är det tydligare kunskapssatsning!
            </seg>
            <seg n="0a8d8488">
              Det bör ju säga någonting, till våra kommunalpolitiker i första
              hand, men också till oss som rikspolitiker.
            </seg>
            <seg n="7e3a3800">
              Det vi vill framhålla är att vi inte bara ska åse den här utvecklingen
              utan också dra den slutsatsen att vi måste stärka de kommunala
              skolorna. De ska också vara tydliga när det gäller kunskap. De
              ska ha bra arbetsro. De ska ha möjlighet att ställa upp för elever
              med särskilda behov. Vi vill ha en satsning på hjälp till elever
              i lågstadiet så att de tidigt lär sig läsa och skriva.
            </seg>
            <seg n="4a29548b">
              Jag är mycket stolt över att jag under det år som utbildningsminister
              som jag hittills har haft har lanserat ett återinförande av speciallärarutbildningen.
              Det var ett stort svek av den gamla regeringen att avskaffa speciallärarna.
              Nu återinförs detta just för att vi ska kunna hjälpa elever med
              särskilda behov.
            </seg>
          </u>
          <note type="speaker" n="51fa3eb5">
            Anf. 55 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-5" n="7e522139">
            <seg n="b076fd86">
              Herr talman! Jag håller verkligen med om att det faktum att det
              startas många nya friskolor i Sverige är en signal till den kommunala
              skolan om att de måste ta sig i kragen, försöka bli bättre genom
              att utmana och se till att elever och föräldrar i större utsträckning
              uppskattar den kommunala skolan. Det är också en signal till Sveriges
              alla skolpolitiker om att de måste göra någonting så att skolorna
              får ett större handlingsutrymme och man får in mer av frihetstänkande
              även i de kommunala skolorna.
            </seg>
            <seg n="83227db4">
              Jag är glad att jag tog möjligheten att ställa frågan. Det kan
              nämligen snart hända att en partiordförande kommer att vara underhuggare
              till Lars Leijonborg på departementet, och då kan det blir svårare
              att ställa skåpet på plats såsom ni på ett förträffligt sätt gjorde
              alldeles nyss.
            </seg>
          </u>
          <note type="speaker" n="91cf15d6">
            Anf. 56 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-25cfb9c81e3bcabf-8" n="eb1536c4">
            <seg n="0f39b96a">
              Herr talman! Jag vill passa på tillfället att svara på den fråga
              som Peter Eriksson sade att han inte skulle ställa men ändå ställde,
              nämligen den om eventuellt ändrade regler för hur komvux ska användas.
              Det är en jätteintressant fråga. Som framgår av namnet är komvux
              en kommunal skola för vuxna. Så skulle det vara, men på många
              håll fylls nu en tredjedel av platserna med 19-åringar.
            </seg>
            <seg n="e8b4e045">
              Vad är det då för problem med 19-åringar? Jo, problemet är att
              när de direkt går till komvux skickar det en signal till alla
              som går i gymnasiet att de inte behöver anstränga sig eftersom
              de kan ta igen det som de missat och läsa på komvux direkt. Det
              var inte meningen med komvux.
            </seg>
            <seg n="a7ebe909">
              För att komvux ska finnas tillgängligt för de äldre som vill
              ha den nystart som vi är överens om att de har rätt till måste
              vi se till att gymnasiet utbildar gymnasieungdomar och att komvux
              i första hand är till för de äldre.
            </seg>
          </u>
          <note type="speaker" n="5a3e7944">
            Anf. 57 Socialminister GÖRAN HÄGGLUND (kd):
          </note>
          <u who="goran_hagglund_78fe08" xml:id="i-f4127d3c73de4fb8-2" n="bd114f6a">
            <seg n="fcd792e2">
              Herr talman! Också jag vill naturligtvis delta i det kramkalas
              och de vänligheter som utdelas till Lars Leijonborg. Dem har han
              verkligen gjort sig förtjänt av genom en mycket långvarig gärning
              i svensk politik.
            </seg>
            <seg n="86bf5b4b">
              Lars Leijonborg tillhör en av kammarens allra mest erfarna politiker.
              Han har ett stort kunnande och dessutom en förmåga att tänka nytt
              och vara mycket konstruktiv i de sammanhang där det fordras. Jag
              tycker att vi alla är Lars Leijonborg ett stort tack skyldiga
              för hans insatser så här långt. Jag hoppas att vi som land länge
              än kommer att kunna dra nytta av Lars Leijonborg på den politiska
              arenan.
            </seg>
            <seg n="63fb16b9">
              Herr talman! Jag vill påminna lite grann om situationen inför
              valet förra hösten. Många i vårt land upplevde då att Sverige
              hade en regering som kommit till vägs ände, en regering som inte
              kunde dra en tydlig gräns mellan partiet och staten, en regering
              som inte såg arbetslösheten.
            </seg>
            <seg n="efdb6863">
              Vi kunde notera att för få företag startades. Vi hade en förfärande
              hög arbetslöshet och sjukskrivningsnivå, och när vi någon gång
              kunde konstatera att arbetslösheten sjönk så sköt sjukskrivningarna
              i höjden. Lyckades man någon gång sänka sjukskrivningstalen sköt
              i stället arbetslösheten i höjden.
            </seg>
            <seg n="11107d93">
              Många människor såg brister i rättsväsendet. De såg en skola
              som tappade i kvalitet och inte erbjöd den arbetsro som barn och
              ungdomar behövde. Människor som kom för att bo i vårt land släpptes
              över gränsen men inte in i samhället. Många väntade i långa vårdköer.
              Många äldre väntade på de allt färre äldreboendeplatserna. För
              få bostäder byggdes. Världens högsta skatt gav inte valuta för
              pengarna. De med små ekonomiska marginaler som kritiserade fastighetsskatten
              avfärdades som kverulanter när äganderätten i själva verket var
              hotad. Problemen som hopade sig var långt fler än uppslagen till
              lösningar. Många upplevde att den då sittande regeringen hade
              kommit till vägs ände.
            </seg>
            <seg n="8fb9b160">
              Svenska folket valde en ny regering. Uppdraget till oss var klart:
              Se till att fler blir delaktiga och kommer i arbete och ta krafttag
              för att förstärka välfärden, äldreomsorgen, skolan och sjukvården!
              Det fanns uppgifter att ta sig an. Man ville att människors och
              familjers makt över den egna vardagen skulle öka. Det var en viktig
              uppgift för en ny regering.
            </seg>
            <seg n="d20bcdbf">
              Vi arbetar med allt detta. Vi håller på att infria vallöfte efter
              vallöfte. Människor är ibland lite förvånade över att vi efter
              valet gör det som vi före valet lovade. Kanske säger det något
              om tillståndet i vårt land.
            </seg>
            <seg n="b7bca8c7">
              Vi håller på att ta fram en familjepolitisk reform som ökar valfriheten
              för människor. Jobbskaparpolitiken är igångsatt, och arbetslösheten
              sjunker. Jag kan utan vidare säga att allt naturligtvis inte är
              vår förtjänst. Mycket beror på en fantastisk konjunktur som hållit
              i sig mycket längre än vad någon hade vågat hoppas. Det är därför
              viktigt att ta tillfället i akt och förbättra villkoren för företag
              och företagande så att fler människor kommer in på arbetsmarknaden
              och vi får fler företag som kan växa. En dag kommer nämligen lågkonjunkturen.
              Då blir det tuffare. Då blir det besvärligare. Det är därför vi
              nu har viktiga uppgifter framför oss i det här sammanhanget.
            </seg>
            <seg n="6ae23199">
              För att öka valfriheten i vården har vi tagit bort bromsklossar
              som Socialdemokraterna satte upp. Vi rustar upp den svenska skolan
              och tar bort den förhatliga fastighetsskatten. Det finns förstås
              risk för att man i ett visst politiskt skede låter träden skymma
              skogen, att enskilda åtgärder plockas upp och dissekeras utan
              att helheten, riktningen, målet diskuteras. Enskilda detaljer,
              lösryckta ur sitt sammanhang, drar bort uppmärksamheten från det
              breda förändringsarbete som pågår för att hämta igen det som förlorats
              och förnya Sverige för att man ska kunna möta dagens och morgondagens
              utmaningar.
            </seg>
            <seg n="048bee6d">
              Ibland behöver vi påminna oss om vårt uppdrag, berätta vad vi
              gör och hur alternativet ser ut. Vi vet att vi med en annan regering
              skulle ha höjd skatt för vanligt folk. Vi skulle ha en fastighetsskatt
              som fortsatt hotade människors möjlighet att bo där de vill. Vi
              skulle ha mindre valfrihet än vi har i Allians för Sveriges Sverige.
            </seg>
            <seg n="92880f93">
              Vi väjer naturligtvis inte för värderingsstriden. Vi tar den
              med stolthet, och vi är inte ensamma. Det gäller exempelvis frågan
              om valfrihet för småbarnsföräldrar. Vi vet att över 70 procent
              av småbarnsföräldrarna vill ha ett vårdnadsbidrag. Vi vet också
              att av alla de åtgärder vi vidtagit är avskaffandet av fastighetsskatten
              den som kanske har det allra starkaste stödet hos svenska folket.
              Det gäller även den skattesänkning som vi genomfört.
            </seg>
            <seg n="50c11f80">
              Herr talman! Politiken hämtar sin näring ur värderingar, och
              politiken som den uttrycks bör givetvis främja vissa värderingar
              och motarbeta andra som vi inte vill se. Med värden och värderingar
              menar jag inte kronor och ören utan sådana värden som ett samhälle
              behöver för att vara människovänligt. Till sådana värden hör förstås
              arbete och möjlighet till förkovran samt ansvarstagande, inte
              minst för miljön som diskuterats i dag. Dit hör också omtanke,
              trygghet och rättvisa, liksom solidaritet, hederlighet och möjlighet
              att påverka sin tillvaro. Hänsyn och respekt är andra värden som
              vi vill stärka. Det handlar om att behandla andra som man själv
              vill bli behandlad oavsett etniskt ursprung, oavsett ålder, oavsett
              nationalitet, oavsett allt.
            </seg>
            <seg n="641caef2">
              Tyvärr måste detta ständigt upprepas också i Sverige år 2007.
              Det är kanske högtidliga ord, jag vet, men politik handlar inte
              bara om att mekaniskt fördela pengar till olika ändamål eller
              om att stifta lagar. Ytterst handlar det om i vilken riktning
              vi vill att samhället ska gå i vår strävan efter en tillvaro där
              alla, verkligen alla, är delaktiga, en tillvaro där det inte skapas
              ett A- och ett B-lag, ett vi och de.
            </seg>
            <seg n="0307abea">
              Herr talman! Jag nämnde tidigare att arbete pågår med att genomföra
              det som vi fått väljarnas uppdrag att göra. Jag tänkte ge några
              korta exempel på personer som jag mött under de senaste veckorna.
              En av dem är Felicia. Hon är 21 år gammal och mycket glad när
              hon berättar att hon fått sitt första riktiga arbete efter några
              månader som vikarie. Nystartsjobben har inneburit att en arbetsgivare
              vågat ta steget och anställt henne. Hon är en av de 185 000 personer
              som beräknas gå från arbetslöshet till arbete. Det innebär att
              hon inte bara kan försörja sig själv, vilket är stort nog, utan
              hon får dessutom möjlighet att bli en del i ett sammanhang på
              en arbetsplats.
            </seg>
            <seg n="999acf9f">
              Sverige har nu den lägsta arbetslösheten på 16 år. Det här spelar
              naturligtvis en väldigt stor roll när vi tittar på tabeller och
              kolumner. Men vad det ytterst handlar om är att ytterligare en
              människa, i det här fallet Felicia, har kunnat gå från arbetslöshet
              till arbete. Det är oerhört betydelsefullt för henne och för dem
              som finns omkring henne. Att bekämpa arbetslösheten är vår viktigaste
              fördelningspolitiska uppgift. Det är bättre med en jämn fördelning
              av arbete än med omfördelning i efterhand med hjälp av skatter
              och bidrag. Ekonomi är förstås inte ett nollsummespel, utan det
              går att genom en klok ekonomisk politik få fler jobb och få ekonomin
              att växa.
            </seg>
            <seg n="cae883ac">
              För några veckor sedan träffade jag Bertil som är 78 år gammal.
              Han har just fått en ny höft och är väldigt glad över det. Värken
              har ersatts med rörelsefrihet. Den är begränsad i början, men
              han går allt längre sträckor. Han är väldigt van att röra sig,
              och för honom var den långa väntan på operation närmast olidlig.
              Han väntar fortfarande på en plats i äldreboende, men snart är
              det dags. Under de fyra senaste åren har det försvunnit 11 000
              äldreboendeplatser. Nu satsas det och byggs igen.
            </seg>
            <seg n="3b5d3bf8">
              Eva och Janne har tre barn. De längtar efter en reform som inte
              bara innebär att fastighetsskatten avskaffas utan också att de
              får frihet att själva avgöra hur barnen ska tas om hand under
              de första viktiga åren. Vi förde ett kort resonemang om familjepolitiken
              tidigare, och jag fortsätter gärna den diskussionen nu. Jag tror
              att detta är en av de absolut viktigaste reformer som den här
              regeringen kommer att genomföra. Flytta makten från politikerna
              till föräldrarna!
            </seg>
            <seg n="4aac0e2b">
              (Applåder)
            </seg>
          </u>
          <note type="speaker" n="56c34759">
            Anf. 58 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-14" n="5d16eefe">
            <seg n="1e55d69f">
              Herr talman! Först får jag ge Göran Hägglund en eloge för att
              han vågar bryta den orange slipskoden i regeringen. Riktigt tjusigt!
            </seg>
            <seg n="501845e9">
              Jobb är bättre än bidrag, säger Göran Hägglund. Därför ska vi
              införa vårdnadsbidrag. Jag får inte och kommer aldrig att få det
              att gå ihop. Det förslag som man uppenbarligen kommer att lägga
              fram är en kopia av det som har funnits i Norge. Där blev resultatet
              att 4 procent av tiden togs ut av män. Där blev också resultatet
              att man konsekvent drog ned på barnomsorgen. Jag ser fram emot
              många debatter om detta framöver. Men nu är ju Göran Hägglund
              socialminister.
            </seg>
            <seg n="4d2687c8">
              I går protesterade landets samtliga pensionärsorganisationer
              mot regeringen med en gemensam artikel. Det är unikt. De kritiserade
              regeringens orättvisa politik gentemot pensionärerna. Skattesänkningen
              gör skillnad på olika typer av inkomster. Pensionen sänks för
              sjuka och svårt handikappade. Höjningen av bostadstilläggen uteblir.
              Jag instämmer verkligen i den kritiken. Vi vill dessutom se inte
              minst kompetenssatsningar på personalen, vilka ni har avbrutit.
            </seg>
            <seg n="3c398933">
              Jag har två frågor.
            </seg>
            <seg n="8c668081">
              Min första fråga är: Vad har Göran Hägglund för besked till landets
              med rätta ilskna pensionärer?
            </seg>
            <seg n="694b1321">
              Min andra fråga handlar om individens frihet. Vad ger Kristdemokraterna
              rätt att VDN-märka kärlek? Vad ger Göran Hägglund rätten att avgöra
              vilken kärlek som ska få statens godkännande? Håller Göran Hägglund
              med Alf Svensson om att äktenskapet av biologiska skäl ska vara
              förbehållet man och kvinna?
            </seg>
          </u>
          <note type="speaker" n="0d864c53">
            Anf. 59 Socialminister GÖRAN HÄGGLUND (kd) replik:
          </note>
          <u who="goran_hagglund_78fe08" xml:id="i-f4127d3c73de4fb8-3" n="bd114f6a">
            <seg n="b8081075">
              Herr talman! När det gäller jobb och vårdnadsbidrag tror jag
              att det är väldigt viktigt att man vågar se tillvaron som den
              ser ut för många småbarnsfamiljer. Många har väldigt svårt att
              få tiden att räcka till, att få tillvaron att fungera fullt ut
              som man skulle önska. Många önskar tillbringa mer tid tillsammans
              med sina barn. Många undersökningar visar att det är det allra
              viktigaste för många småbarnsföräldrar.
            </seg>
            <seg n="f015324c">
              Vi vill skapa en större flexibilitet. Jag tror inte att det finns
              en väg som heter arbetslinjen och innebär att alla ska arbeta
              lika mycket genom hela livet. Jag tror att det är väldigt viktigt
              att hitta metoder och vägar för att kunna ge småbarnsföräldrar
              möjlighet att tillbringa tid tillsammans med sina barn under den
              tid då de är riktigt små.
            </seg>
            <seg n="cb20fe95">
              Med rätta omhuldar vi alla föräldraförsäkringstiden. Vi tycker
              att det är jättebra att föräldrar tillbringar tid tillsammans
              med sina barn. Sedan kommer en magisk gräns. Därefter är det fel,
              fult, omodernt och korkat allt vad man vill används i debatten
              om detta gentemot de föräldrar som vill ägna tid åt barnen även
              efter föräldraförsäkringstidens utgång. Jag har väldigt svårt
              att begripa detta.
            </seg>
            <seg n="4b569689">
              Jag tror att väldigt många saknar den flexibiliteten. Det sätt
              på vilket småbarnsföräldrar tar ut föräldraförsäkring visar också
              att uppfinningsrikedomen är ganska god, för man vill anpassa den
              till den egna situationen.
            </seg>
            <seg n="bed07bb6">
              Införandet av vårdnadsbidraget ska inte ske på bekostnad av den
              kommunala barnomsorgen. Tvärtom är det så att vi ska ha en bra
              kommunal barnomsorg för dem som önskar det, bra alternativa barnomsorgsgivare
              för dem som önskar det och ett vårdnadsbidrag för dem som önskar
              det.
            </seg>
            <seg n="f7dacda5">
              Jag ska återkomma till frågorna. Jag tror att landets pensionärer,
              precis som samhället i stort, är bäst betjänta av att många människor
              kommer i arbete.
            </seg>
          </u>
          <note type="speaker" n="77c848c7">
            Anf. 60 MONA SAHLIN (s) replik:
          </note>
          <u who="mona_sahlin_813e3b" xml:id="i-54b31284bd4122ff-15" n="5d16eefe">
            <seg n="329d429b">
              Herr talman! Jag kanske kan ge lite tid, så att Göran Hägglund
              kan svara på frågorna.
            </seg>
            <seg n="b8be6999">
              Jag är inte ensam om att kritisera vårdnadsbidraget som omodernt.
              Den kritiken finns också långt in i alliansen. En modern föräldraförsäkring
              och en modern och spännande jämställdhetsbonus är någonting som
              skulle underlätta för många.
            </seg>
            <seg n="7d677b8f">
              Min kritik mot vårdnadsbidraget kan exemplifieras med följande.
              En flyktingfamilj bor i ett förortsområde. Kvinnan är hemma; hon
              kanske inte ens får jobba. Barnen går på språkförskola för att
              få möjlighet att bli integrerade och lära sig svenska. Om mamman
              lockas eller tvingas till att plocka ut vårdnadsbidraget får inte
              barnen gå kvar på språkförskolan. Hur hjälper det jämställdheten?
            </seg>
          </u>
          <note type="speaker" n="99c9e690">
            Anf. 61 Socialminister GÖRAN HÄGGLUND (kd) replik:
          </note>
          <u who="goran_hagglund_78fe08" xml:id="i-f4127d3c73de4fb8-4" n="bd114f6a">
            <seg n="5d2fee85">
              Herr talman! Nej, Mona Sahlin är inte ensam om att rikta kritik
              mot idén med vårdnadsbidrag. Men det är heller inte så att jag
              är ensam om att förorda ett vårdnadsbidrag. I mätning efter mätning
              är det en majoritet bland föräldrar och människor i stort som
              stöder vårdnadsbidraget, också bland dem som sympatiserar med
              Mona Sahlins eget parti. Stödet är extra starkt hos människor
              med småbarn. Så jag känner mig inte ensam. Tvärtom känner jag
              att jag står för samma uppfattning som en majoritet av väljarna.
            </seg>
            <seg n="2e16ff4d">
              Jag tror att människor har möjlighet att bestämma själva. Även
              om man kommer från ett annat land kan man tänka själv och avgöra
              vad som är bäst för den egna familjen och för de egna barnen.
            </seg>
            <seg n="95a02517">
              När det gäller frågan om pensionärernas situation vill jag arbeta
              för förstärkningar för garantipensionärerna. De gör sig förtjänta
              av detta.
            </seg>
          </u>
          <note type="speaker" n="175ebf91">
            Anf. 62 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-6" n="1e568192">
            <seg n="b06c963d">
              Herr talman! Göran Hägglund sade i sitt anförande att politik
              också handlar om värderingar. Det är inte bara att flytta pengar
              fram och tillbaka, utan det handlar om grundläggande värderingar.
              För Vänsterpartiet är principen om allas lika värde en av de allra
              viktigaste grundprinciperna.
            </seg>
            <seg n="25f7936a">
              Min fråga till Kristdemokraterna och Göran Hägglund är: Är inte
              en könsneutral äktenskapslagstiftning som behandlar alla enligt
              principen om allas lika värde rimlig om man utgår från värderingar?
            </seg>
            <seg n="fe3ceae7">
              Kyrkan ska inte ha rätt att diskriminera genom att avgöra om
              man vill viga samkönade eller inte. Våra värderingar innebär att
              ingen har rätten att diskriminera någon annan. Det är också en
              viktig värderingsgrund för Vänsterpartiet.
            </seg>
            <seg n="92eac754">
              Det var den ena frågan. Sedan kan jag inte komma ifrån frågan
              om vårdnadsbidraget. Göran sade i talet att det är viktigt att
              inte bara plocka ut enskildheter och se på dem utan också se helheten,
              riktningen och målet.
            </seg>
            <seg n="0a24841a">
              Jag vill fråga Kristdemokraterna om helheten, riktningen och
              målet. Vågar man inte se helheten att kvinnorna är de som får
              ta ansvaret för barnen och uppfostra dem och att kvinnorna betalar
              med deltid, att kvinnorna får betala för att ansvaret för barnen
              ligger på kvinnorna med lägre löner och att kvinnorna får betala
              med lägre pension? Är det inte vad man ser om man ska se helheten,
              riktningen och målet?
            </seg>
            <seg n="590a644b">
              För oss i Vänsterpartiet är målet att alla ska ha samma möjligheter
              och rättigheter. Man ska dela på föräldraskapet. Barnen är inte
              könlösa. Både flickor och pojkar ska ha samma möjlighet i livet.
              Ser man helheten, riktningen och målet leder vårdnadsbidraget
              helt fel.
            </seg>
          </u>
          <note type="speaker" n="7d67eda7">
            Anf. 63 Socialminister GÖRAN HÄGGLUND (kd) replik:
          </note>
          <u who="goran_hagglund_78fe08" xml:id="i-f4127d3c73de4fb8-5" n="bd114f6a">
            <seg n="e61f9d8f">
              Herr talman! Jag vill tacka Alice Åström för att hon ger mig
              möjlighet att ägna någon stund åt den fråga som också Mona Sahlin
              tog upp.
            </seg>
            <seg n="412cb2a4">
              Först och främst är alla människors lika värde något som jag
              tror att vi alla står för. Det har inte med äktenskapsfrågan att
              göra. Alla människor har ett lika värde. Alla människor är olika
              men har ett lika värde.
            </seg>
            <seg n="79c7d507">
              Vi har i Sverige en lagstiftning som bygger på att vi har äktenskap
              för människor som är av olika kön och registrerat partnerskap
              för dem som är samkönade. Den ordningen är i sig inte diskriminerande.
              Det heter olika saker.
            </seg>
            <seg n="fd95d90a">
              Alice Åström antyder här att hon vill tvinga kyrkorna att införa
              en könsneutral ordning. Det är naturligtvis Vänsterpartiet fritt
              att vilja göra. Vi kommer att motarbeta det.
            </seg>
            <seg n="4a783eb2">
              Vi tycker att varje kyrka och varje fri organisation ska ha en
              möjlighet att själva avgöra hur de själva utifrån sin teologi,
              sina stadgar och sin filosofi vill utforma det som de själva ägnar
              sig åt.
            </seg>
            <seg n="2b7a276f">
              När det gäller vårdnadsbidraget är det alldeles uppenbart att
              Vänsterpartiet inte bara tvångsmässigt vill kvotera föräldraförsäkringen.
              Det är också ett parti som motarbetar varje form av ökad valfrihet
              för småbarnsföräldrar.
            </seg>
            <seg n="b8d99785">
              Man vill ha en form som är tänkt att passa alla. Passar den inte
              föräldrarna får man använda den mallen ändå. Valfrihet kan leda
              till att människor väljer på ett annat sätt än vad partistyrelsen
              tycker är det lämpliga i det enskilda fallet.
            </seg>
            <seg n="892cdbec">
              Det är en politik som ligger ganska långt ifrån mitt sätt att
              tänka. Jag tror också att det ligger långt ifrån det sätt på vilket
              dagens moderna småbarnsfamiljer resonerar.
            </seg>
          </u>
          <note type="speaker" n="450b179b">
            Anf. 64 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-7" n="1e568192">
            <seg n="0bd0dee3">
              Herr talman! Det talas om valfrihet. Valfriheten får kvinnorna
              betala med deltid, sämre löner, sämre pensioner och sämre förutsättningar
              på arbetsmarknaden. Det är ingen valfrihet.
            </seg>
            <seg n="9439ee4f">
              För oss i Vänsterpartiet är det tydligt att man måste utforma
              en familjepolitik och valfriheten så att både män och kvinnor
              får en möjlighet att kombinera både yrkesliv och föräldraskap.
            </seg>
            <seg n="20bdf2a0">
              Valfrihet kan inte vara valfrihet om man säger: Mamman ska ta
              ansvaret. Valfriheten för barnen är faktiskt att ha möjligheten
              att kunna välja båda sina föräldrar.
            </seg>
            <seg n="109bd394">
              Det är oerhört trångsynt av Kristdemokraterna att inte se verkligheten
              och helheten. Valfriheten kommer att handla om att kvinnor kommer
              att tvingas hem och att män kommer att avstå från att ta sitt
              ansvar.
            </seg>
            <seg n="93e1ee21">
              Valfrihet måste vara att se till att du kan kombinera ditt liv
              med både barn och yrkesliv. Det är därför vi ska vara för en kortare
              arbetstid så att både mamman och pappan kan vara både hemma och
              på arbetet.
            </seg>
          </u>
          <note type="speaker" n="bef85fa0">
            Anf. 65 Socialminister GÖRAN HÄGGLUND (kd) replik:
          </note>
          <u who="goran_hagglund_78fe08" xml:id="i-f4127d3c73de4fb8-6" n="bd114f6a">
            <seg n="134206a9">
              Herr talman! Jag tror att vi alla är bekanta med att Vänsterpartiet
              gärna ser sig som förmyndare för småbarnsföräldrarna och att man
              inte gärna slår in på en politik som innebär att barnfamiljerna
              själva får bestämma.
            </seg>
            <seg n="7de768c7">
              Det är rimligen så att det är föräldrarna själva som själva som
              känner sina barn bäst och vet vad som är bäst för sina barn. Att
              Vänsterpartiet har hållningen att man i politiska sammanhang ska
              styra och ställa in i minsta detalj är bekant, men jag tycker
              att det är olyckligt.
            </seg>
            <seg n="0eea0eb6">
              Vi arbetar för en jämställdhetsbonus som är tänkt att verka i
              riktning att vi får ett jämnare uttag av föräldraförsäkringen.
              Det är en väldigt viktig åtgärd. Men vi tilltror föräldrarna själva
              en möjlighet att fatta sina egna beslut.
            </seg>
            <seg n="13688400">
              Vi tror att det blir bättre på det viset eftersom besluten är
              anpassade till den verklighet som man lever i.
            </seg>
          </u>
          <note type="speaker" n="f30db302">
            Anf. 66 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-6" n="7e522139">
            <seg n="555126df">
              Herr talman! Jag skulle vilja ställa en fråga till Göran Hägglund
              om den växande grupp som i dag har det väldigt knapert i Sverige.
            </seg>
            <seg n="b649e5cb">
              Swedbank gjorde för en för en dryg månad sedan i april en undersökning
              om svenskarnas ekonomiska situation. Mitt i högkonjunkturen och
              överflödet för många av oss andra finns en växande grupp som har
              det mycket knapert och som helt enkelt inte får pengarna att räcka
              månaden ut. Den här gruppen hade ökat från 18 till 23 procent.
              Orsaken var att regeringen hade skurit ned för sjuka, arbetslösa
              och pensionärer. Men gruppen består också av hushåll där människor
              arbetar men har låga inkomster.
            </seg>
            <seg n="27b838d5">
              Vad säger du konkret till dessa människor som socialminister
              som du möter och som har fått kraftiga försämringar? Det är människor
              som inte längre får pengarna att räcka till och som samtidigt
              ser att ni med era beslut har gett gigantiska skattesänkningar
              till en liten grupp människor. Det kan handla om flera hundratusen
              kronor om året för dem som har det riktigt gott ställt. Det är
              lika mycket pengar och mer därtill än vad de här människorna kan
              få som årsinkomst.
            </seg>
          </u>
          <note type="speaker" n="083ef81e">
            Anf. 67 Socialminister GÖRAN HÄGGLUND (kd) replik:
          </note>
          <u who="goran_hagglund_78fe08" xml:id="i-f4127d3c73de4fb8-7" n="bd114f6a">
            <seg n="433c4ea6">
              Herr talman! Det som Peter Eriksson beskriver är någonting som
              har pågått ganska länge. Vi har ökande klyftor vilka ofta bygger
              på arbetslöshet. En arbetslös mamma eller pappa med ett eller
              ett par barn har det ofta väldigt knapert.
            </seg>
            <seg n="f398000a">
              Den bästa vägen att angripa det problemet är att fler människor
              har ett jobb att gå till. Det är vad vi lägger ned mycket möda
              på. Det handlar naturligtvis också om andra åtgärder för att inte
              minst barnfamiljer som lever under knappa ekonomiska omständigheter
              ska få en tillvaro som hänger ihop och fungerar.
            </seg>
            <seg n="d8956e3e">
              Den väg som regeringen har slagit in på går ut på att bryta den
              utveckling som vi har sett under en lång följd av år. Det handlar
              om att minska avståndet till arbetsmarknaden för människor som
              har varit arbetslösa väldigt länge.
            </seg>
            <seg n="f1cbfde1">
              Nystartsjobben har nämnts tidigare i debatten. Väldigt många
              av dem som får den typen av jobb är människor som har varit arbetslösa
              två år eller längre tid. De får en möjlighet att komma tillbaka
              till ett arbete och kunna försörja sig själva och sina barn. De
              får på det sättet en rimlig tillvaro.
            </seg>
            <seg n="62f75986">
              Men det räcker inte som lösning. Det fordras säkert fler saker
              för att kunna förstärka för dem som under en lång tid har kunnat
              se att deras ekonomiska situation har försämrats.
            </seg>
          </u>
          <note type="speaker" n="30a881c1">
            Anf. 68 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-7" n="7e522139">
            <seg n="1880e383">
              Herr talman! Jag håller definitivt med. Det räcker inte. De flesta
              i den här gruppen är inte sådana som står i valet mellan att vara
              arbetslös och ta ett jobb. De flesta i den här gruppen står inte
              alls i den situationen.
            </seg>
            <seg n="c9817d49">
              De flesta i den här gruppen är sjuka och förtidspensionerade
              som inte kan komma tillbaka till arbetsmarknaden utan mycket stora
              förändringar. Det är också ensamstående med små barn. Det är familjer
              som har det väldigt knapert.
            </seg>
            <seg n="e2e9cc29">
              Till dem har socialministern inget svar. Eller svaret är rättare
              sagt: Vi ger till de andra som har det gott ställt, de som har
              heltidsinkomster och de som redan har det bra. Det är viktigare
              än att ni får pengarna att räcka månaden ut. Är det det som är
              svaret?
            </seg>
          </u>
          <note type="speaker" n="bda0a6f6">
            Anf. 69 Socialminister GÖRAN HÄGGLUND (kd) replik:
          </note>
          <u who="goran_hagglund_78fe08" xml:id="i-f4127d3c73de4fb8-8" n="bd114f6a">
            <seg n="6b640631">
              Herr talman! Jag måste ha uttryckt mig väldigt otydligt om det
              är så som Peter Eriksson tolkar situationen. Alla de åtgärder
              som vi vidtar syftar till att fler människor ska komma i arbete,
              att fler människor ska få en möjlighet att försörja sig själva.
            </seg>
            <seg n="0f306fa5">
              Det handlar om en del av de skatteförändringar som görs där vi
              sänker skatten för vanligt folk som gör att människor får en ekonomisk
              marginal och naturligtvis också den som är ensamstående med barn.
              Vi förändrar situationen genom mer kraftfulla satsningar på rehabilitering
              och att ge människor en möjlighet att komma tillbaka till arbetsmarknaden.
            </seg>
            <seg n="fd1b30c7">
              Jag tror att Peter Eriksson ska tala i försiktiga ordalag här.
              Efter åtta månader har vi inte hunnit göra allting när det gäller
              en utveckling som Peter Eriksson bär ett ansvar för. Det gäller
              brister i rehabiliteringen och små möjligheter för människor att
              tidigare få ett jobb.
            </seg>
            <seg n="0753f63c">
              Vi försöker återställa detta. Människor ska ha en möjlighet att
              försörja sig själva. Det ska finnas ett bra skyddsnät för dem
              som av en eller annan anledning inte kan arbeta.
            </seg>
          </u>
          <note type="speaker" n="bf009762">
            Anf. 70 ALICE ÅSTRÖM (v):
          </note>
          <u who="alice_astrom_01eda6" xml:id="i-3452615698faa347-8" n="1e568192">
            <seg n="ffbf2328">
              Herr talman! Vi kan bättre. Sverige kan bättre. Det tror jag
              nog att de flesta kan se med sina egna ögon utifrån sin egen verklighet.
              Därför tänker jag inte använda min talartid här i dag åt att berätta
              vad det är som är fel med regeringens högerpolitik. Det tror jag
              att ni ändå har fått en bild av under den debatt som har förts
              hittills. Jag ser att folk märker det här tydligt.
            </seg>
            <seg n="9297248e">
              Jag ska beröra framför allt tre områden. Det finns en möjlig
              annan väg. Vi ser att vi hade kunnat stå här i dag med en kurs
              vänsterut i stället. Vi hade kunnat stå här och berätta om att
              vi har gjort omfattande satsningar på den gemensamma sektorn.
              Vi hade kunnat prata om att nya välfärdsjobb hade initierats och
              att det var stopp för privatiseringen. Vi hade kunnat säga att
              vi hade slagit in på en utrikespolitik och en internationell solidaritet
              med skuldavskrivningar och att vi hade varit en stark röst ute
              i världen.
            </seg>
            <seg n="02a6ac20">
              Det kunde ha varit så här i dag. Det är en politik som beskrivs
              som omöjlig, men den förs faktiskt i dag i vårt grannland Norge.
              Där väljer man en helt annan väg och en helt annan utveckling.
              Det exemplet visar att man kan vända politiken och använda resurserna
              till en utveckling i riktning mot rättvisa och välfärd i stället
              för en politik för ökade klyftor och mindre rättvisa.
            </seg>
            <seg n="aa018244">
              Sverige hade kunnat se annorlunda ut. Vi hade kunnat prata om
              en internationell solidaritet. Vi i Vänsterpartiet tror att det
              kommer att behövas en vänsterallians i utrikespolitiken för Sveriges
              historiska engagemang för fred och folkrätt, för alliansfrihet
              och en självständig svensk utrikespolitik. Vi vet att det finns
              en stark opinion hos det svenska folket. Vi vet att det finns
              en opinion för en tydlig svensk röst för fred, nedrustning och
              rättvisa.
            </seg>
            <seg n="d573b20c">
              Vi tror att en framtida vänsterallians skulle kunna bygga vidare
              på de progressiva humanistiska värderingar som finns hos det svenska
              folket hos våra egna väljare i opposition mot den undfallenhet
              som i dag finns gentemot USA:s krigspolitik.
            </seg>
            <seg n="61893735">
              Vi hade kunnat ha en politik och ett Sverige som för en konsekvent
              dialog med både palestinier och israeler. Det är enda vägen till
              försoning i Mellanöstern.
            </seg>
            <seg n="4f627bea">
              Vi vill höra en svensk stark röst stark och självständig i den
              internationella debatten. Den ska tala om fred, demokrati, folkrätt
              och humanitet. Vi tror att det är många i det här landet som håller
              med oss.
            </seg>
            <seg n="f6c1c06a">
              Ytterligare en viktig framtidsfråga som flera har berört är miljöfrågan
              och klimathotet. Det är en fråga som om man inte tar den på allvar
              egentligen riskerar att sudda ut de politiska olikheter som finns
              här. Frågan kommer inte att vara hur vi ska fördela resurserna,
              utan ödesfrågan är: Kommer det att finnas resurser att fördela?
              Kommer vi att ha en möjlighet att överleva?
            </seg>
            <seg n="fe7f612c">
              Därför är det dags att sluta snacka klimatpolitik nu. Man måste
              börja agera. I det här fallet välkomnar jag att alliansen och
              Moderaterna börjar prata miljöpolitik. Vi vill gärna se mer göra
              än prata. Men vi är en bit på väg. Vi tror att det här är en ödesfråga.
              Alla är överens om att vi måste åtgärda klimathoten.
            </seg>
            <seg n="6280a961">
              Vi från Vänsterpartiet föreslår att Sverige satsar 1 procent
              av bnp på klimatåtgärder. Vi har lagt fram 100 förslag för miljön.
              Det är förslag för friskare hav och renare luft. Det är 100 förslag
              för en långsiktigt hållbar utveckling. Många av förslagen handlar
              om att minska de klimatpåverkande utsläppen. Vi kommer säkert
              inte att vara överens om alla förslagen, men vi måste börja genomföra
              de förslag som vi kan vara överens om.
            </seg>
            <seg n="9962e7c6">
              Vi vill utmana regeringen i frågan 1 procent av bnp. Enligt den
              förra världsbanksekonomen Nicholas Stern och hans utredning skulle
              det kosta 1 procent av årlig global bnp att stabilisera de klimatpåverkande
              utsläppen på en nivå som inte skulle vara så farlig. Vi anser
              att det borde vara rimligt att ett rikt land som Sverige som faktiskt
              ligger i framkant i många miljöfrågor avsätter 1 procent av landets
              bnp. Det skulle vara en klimatförsäkring för framtiden.
            </seg>
            <seg n="1c2c3258">
              Det finns ytterligare ett område som jag vill beröra och som
              det har talats lite tyst om här i dag är. Vi pratar om alla människors
              möjligheter till arbete och satsningen på att alla ska ha jobb.
              Politiken hittills har handlat om skattesänkningar och regelförändringar
              och att målsättningen ska vara att vi ska minska utanförskapet.
              Men vi pratar inte om människorna i utanförskapet. Det handlar
              om de psykiskt sjuka människor som i dag lever ute i samhället
              och som inte får tillräckligt stöd och tillräcklig hjälp. Det
              handlar inte bara om landstinget. Det handlar om kommunerna. Det
              handlar om allas vårt ansvar.
            </seg>
            <seg n="a510d775">
              Vi pratar mycket om psykiatrin. Vi pratar mycket om vikten av
              stora satsningar varje gång det sker ett vansinnesdåd. Men sedan
              blir det ganska tyst. Vi har ett samhälle ett rikt samhälle som
              inte prioriterar att göra de stora satsningarna på de människor
              som har de största behoven och som kanske inte alltid är kapabla
              att själva åstadkomma förändringen. Detta borde vara det mest
              grundläggande och egentligen prioriteras före skattesänkningar
              för dem som har villor eller förmögenheter.
            </seg>
            <seg n="6c25949e">
              Jag vill också prata om de människor som lever papperslösa i
              Sverige. I går fattade Nederländernas regering ett beslut om amnesti
              för de 30 000 illegala flyktingar som finns i Nederländerna och
              även till familjmedlemmar som har kommit dit före december förra
              året. Det var bara två partier som röstade emot det högerextrema
              partiet och det liberala partiet i Nederländerna.
            </seg>
            <seg n="5cce9596">
              Ett land som var känt för sin främlingsfientliga politik kunde
              byta kurs och kunde fatta ett beslut som ger flyktningar en trygghet.
              Det borde vara ett rimligt beslut att kunna fatta här i Sveriges
              riksdag i ett rikt demokratiskt land med långa traditioner av
              internationell solidaritet. Jag hoppas att Sverige ska ha modet
              och även medkänslan för att fatta samma beslut som man gjorde
              i Nederländerna.
            </seg>
            <seg n="2aca03ca">
              Det viktigaste med vår politik och med hur vi vill förändra Sverige
              handlar om att vi inte missunnar de rikaste att få det bättre.
              Det handlar om hur vi vill använda våra gemensamma resurser. Det
              är inte så att vi missunnar männen en skattepolitik som skulle
              omfördela från kvinnor till män. Vi riktar inte detta mot männen,
              utan vi vill ha en skattepolitik där man omfördelar från höginkomsttagare
              till låginkomsttagare och från män till kvinnor. Ni förändrar
              skattesystemen så att omfördelningen går åt andra hållet.
            </seg>
            <seg n="37f668f0">
              Vi missunnar inte dem som bor i villor i Danderyd sänkt fastighetsskatt.
              Det handlar om att vi hellre skulle använda pengarna till sex
              timmars arbetsdag. Det är en reform som hade förändrat och omfördelat
              mellan män och kvinnor, möjliggjort ett mer jämställt hemarbete
              och skapat ett bättre liv för de människor som jobbar och som
              i dag har svårt att få pusslet att gå ihop.
            </seg>
            <seg n="eb267245">
              Det är inte så att vi inte ser att det skulle vara lättare för
              företag att anställa om man sänker arbetsgivaravgifterna eller
              förändrar arbetsrätten och skapar osäkra anställningar. Det handlar
              om att vi vill prioritera och ställa oss på de anställdas sida.
              Vi vill stärka fackens roll och arbetsrätten. Vi vill kämpa för
              en politik där alla människor som behöver kan få det bättre. Det
              är vänsterpolitik. Det är en möjlig politik att driva. Sverige
              kan bättre än i dag.
            </seg>
          </u>
          <note n="92e8f320">
            I detta anförande instämde Torbjörn Björlund, Josefin Brink,
            Rossana Dinamarca, Marie Engström, Egon Frid, Wiwi-Anne Johansson,
            Jacob Johnson, Hans Linde, Elina Linna, Lars Ohly, Eva Olofsson,
            Lena Olsson och LiseLotte Olsson (alla v).
          </note>
          <note type="speaker" n="ba42893b">
            Anf. 71 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-9" n="9d257e0b">
            <seg n="debba2f3">
              Herr talman! Alice Åström deltar för Vänsterpartiet i den här
              debatten i dag. Det kan sägas vara en representant för det som
              Vänsterpartiet inte blev. Alice Åström var den ordförande som
              Vänsterpartiet inte valde i en tid när det ordförandevalet såg
              ut att spela roll. Det är testuggarna, kommunisterna, de som varit
              på skolor och lärt sig hur renodlad marxism ska se ut som styr
              och bestämmer. Jag tror att Alice Åström står för något annat.
              Jag tror att hon står för den del av Vänsterpartiet som inte är
              så testuggande och renlärigt kommunistiska utan som mer känner
              ett engagemang för människor som är utsatta och har haft det svårt
              i livet och får stå tillbaka.
            </seg>
            <seg n="fccaa8c9">
              Därför reagerade jag redan tidigare i en replikväxling där Alice
              Åström verkade ta väldigt lätt på att vi kanske har kommit en
              ganska god bit nedåt när det gäller att minska det svenska utanförskapet
              och sade att det inte var tillräckligt bra. Låt mig bara uttrycka
              en viss förvåning för det synsättet.
            </seg>
            <seg n="6bf34575">
              Vi har ibland pratat om en miljon. När det handlar om människor
              som står utanför arbetsmarknaden, som inte jobbar alls eller så
              mycket som de skulle vilja, har Moderaterna sagt att det handlar
              om upp emot en och en halv miljon människor och kanske till och
              med mer än det.
            </seg>
            <seg n="45e8f341">
              Jag tror att det är viktigt av flera skäl att göra vad vi kan
              för att få så många av dem som möjligt att komma i arbete och
              stå på egna ben. Det är viktigt dels därför att vi inte kommer
              att lyckas att få in alla på arbetsmarknaden, dels därför att
              mycket stora grupper kommer att vara kvar utanför arbetsmarknaden.
              Våra möjligheter att klara deras välfärdsförsörjning och vara
              ett bra stöd för dessa människor i ett öppet samhälle är beroende
              av att så många som möjligt som har arbetsförmåga faktiskt arbetar.
              Jag förstår inte vilken politik ni har tänkt föra för att åstadkomma
              detta. Det är precis det vi gör.
            </seg>
            <seg n="ac4bb218">
              Om det är väldigt många människor i arbetsför ålder som inte
              jobbar, hur ska vi då klara våra ambitioner när det gäller äldre
              och när det gäller att ha bra skola för barnen? Hur ska vi då
              få ett samhälle där de här klyftorna minskar? Stå inte och raljera
              över att vi bryter med det svenska utanförskapet! Förklara hur
              ni har tänkt att vi ska kunna få fler i arbete! Det har jag inte
              hört ett ljud om här i dag.
            </seg>
          </u>
          <note type="speaker" n="eee84c15">
            Anf. 72 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-9" n="1e568192">
            <seg n="4f32ca11">
              Herr talman! Det är ganska intressant att höra statsministern
              och Moderaternas partiledare recensera Vänsterpartiets kongress
              och Vänsterpartiets val av partiordförande och kommentera vilka
              falanger den ena vänsterpartisten kan tillhöra eller inte tillhöra.
              Men jag tänker låta den frågan vila och låta det stå för statsministern.
            </seg>
            <seg n="817cefde">
              Det är intressant att alliansen pratar om utanförskapet och om
              att minska utanförskapet. Man pratar om dessa 110 000 som man,
              enligt sin egen prognos, kommer att ha uppnått vid den här mandatperiodens
              utgång. Enligt er egen beräkning går arbetslösheten ned lite grann
              nu, men den kommer att öka mot slutet.
            </seg>
            <seg n="004b1922">
              Jag är väldigt glad över att de här människorna får jobb. Men
              ni börjar med att försämra för dem som lever utanför. I en tid
              när vi har en bra ekonomi prioriterar ni sänkningar av förmögenhetsskatten
              och fastighetsskatten för de rika och slår på dem som lever i
              utanförskapet. Egentligen finns det en ekonomisk möjlighet att
              satsa på fler jobb utan att slå på de svagare. Ni ser inte att
              ni ökar utanförskapet bland dem som inte får jobb. Det gäller
              den ensamstående, arbetslösa mamman som nu får sänkt inkomst.
              Hon och hennes barn kommer att sitta i lägenheten och inte ha
              pengar över till hyran. Där är det inte prat om någon semesterresa.
              Det är knappt ens prat om att gå på Skansen, för så mycket pengar
              finns inte. Det utanförskapet ökar med er politik.
            </seg>
            <seg n="e10c2dc2">
              För oss handlar utanförskapet inte om siffror eller statistik.
              Det handlar om livsvillkoren för vanliga människor. För Vänsterpartiet
              är prioriteringen inte skattesänkningar för de rika utan en satsning
              på den offentliga välfärden och en satsning på de människor som
              har det sämst.
            </seg>
          </u>
          <note type="speaker" n="12393449">
            Anf. 73 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-10" n="9d257e0b">
            <seg n="b49f26b1">
              Herr talman! Alice Åström förde fram uppgifter om välfärdssatsningar
              som inte stämmer. Vi satsar totalt 5 miljarder mer på välfärden
              bara i år. Vi satsar över 10 miljarder mer fram till 2009 jämfört
              med den majoritet som Vänsterpartiet var en del av före valet.
              Det sker mycket breda välfärdssatsningar. Jag har också sagt att
              det är mycket kvar att göra när det gäller svensk välfärd, när
              det gäller skola, när det gäller psykiatri, som Alice Åström nämnde,
              och när det gäller omhändertagande av äldre. Det gäller många
              breda områden som vi sade att ni var blinda för och som kräver
              en politik för fler i arbete och en politik för att skapa vägar
              från utanförskap och in på arbetsmarknaden. Det är därför jag
              inte förstår hur man kan ta så lätt på att det nu faktiskt händer.
            </seg>
            <seg n="c5b10dd0">
              Våra prognoser visar snarare uppåt 160 000 i minskat utanförskap,
              men det avtar mot slutet av mandatperioden. Min slutsats är att
              vi behöver göra ännu mer. Vi behöver förstå detta ännu bättre
              och öka våra ansträngningar. Alice Åström verkar inte tycka att
              vi behöver göra någonting. Det svenska utanförskapet ska förbli
              lika stort, men du ska känna med dessa människor. Jag tycker inte
              att det är det bästa sättet att sköta sig i politiken.
            </seg>
          </u>
          <note type="speaker" n="be636ea2">
            Anf. 74 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-10" n="1e568192">
            <seg n="dc2c1a81">
              Herr talman! Det är en intressant retorik. Det som är positivt
              och går bra, att det blir fler jobb, har den nya regeringen åstadkommit.
              Utanförskapet eller att människor är sjuka och utarbetade står
              den gamla regeringen och samarbetspartierna för. Den retoriken
              får möjligen leva under det här året, men jag tror att alliansen
              snart måste inse att man måste komma bort ifrån det.
            </seg>
            <seg n="cea98e7c">
              Vi vill också skapa arbete. Men vi vill skapa arbete inom den
              sektor där det behövs, i skolan, i vården, i omsorgen och i hemtjänsten.
              Vi vill satsa på arbeten i den offentliga sektorn. Ni säger att
              alla de här tjänsterna behövs, vi har hört det här tidigare i
              debatten från olika företrädare, men så längre det sker genom
              avknoppning och görs av att privata entreprenörer är det en framgångsrik
              jobbpolitik som skapar välstånd. Om vi satsar på den offentliga
              sektorn där man kan fördela resurserna rättvist är det en felaktig
              politik. Reinfeldt borde nog fundera på sin egen argumentation.
            </seg>
          </u>
          <note type="speaker" n="0ff6bc21">
            Anf. 75 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-40300f4208f349d2-8" n="b4a9e317">
            <seg n="3b455b82">
              Herr talman! Alice Åström började med att säga att vi inte pratar
              internationell solidaritet och att vi skulle göra det. För mig
              är internationell solidaritet i allra högsta grad att diskutera
              klimat- och miljöfrågor. Om vi inte tar de frågorna på allvar
              är det svårt att prata om internationell solidaritet.
            </seg>
            <seg n="3c4d880f">
              Om man granskar oppositionen i det här sammanhanget kan man konstatera
              att det inte finns någon samlad miljöpolitik. Den är spretigare
              än någonsin. Den regering som jag tillhör har satsat kraftfullt
              på miljö- och klimatfrågorna. Nationellt har vi satsat på energieffektiviseringsprogram.
              Vi satsar resurser på havsmiljö och miljöteknik. Vi har bilbytarpremien,
              som jag sade har gett en andel på 16,6 procent i dag. Vi satsar
              på breda forskningsprogram bland annat när det gäller nya bilmotorer,
              effektivare flygmotorer som minskar energiförbrukningen och annan
              miljöteknik.
            </seg>
            <seg n="62320b73">
              Vi satsar också på internationellt samarbete. Jag tror inte att
              jag har träffat någon delegation från något land som inte vill
              prata med oss om miljö och energi. USA, Kina och Indien är tre
              stora länder som vi nu har mycket intressanta diskussioner med.
              Jag hoppas att snart kunna teckna ett avtal på miljöområdet med
              den federala delen av USA.
            </seg>
            <seg n="f5e22db4">
              Vi har också framförhandlat ett resultat i EU när det gäller
              miljö och energi där vi minskar energiförbrukningen, satsar på
              biobränslen och också ser till att minska CO2-utsläppen. Då är
              det intressant att prata om internationellt samarbete. Vad menar
              Alice Åström och Vänsterpartiet med internationellt samarbete?
              Ni vill ju gå ur detta samarbete som faktiskt driver på miljöfrågorna
              internationellt sett och som nu har samlats kring ganska radikala
              mål!
            </seg>
            <seg n="935458df">
              Frågan är: Om man nu vill ha internationellt samarbete men inte
              just detta EU-samarbete, hur ska vi då komma fram om vi inte använder
              EU på detta sätt som är så positivt för miljön?
            </seg>
          </u>
          <note type="speaker" n="aa431c22">
            Anf. 76 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-11" n="1e568192">
            <seg n="7ba062e7">
              Herr talman! Det är ganska intressant att hela miljöfrågan och
              klimatfrågan helt plötsligt bottnar i att Vänsterpartiet vill
              gå ur EU! Jag försökte i mitt anförande lyfta fram att det nog
              är viktigt att vi också försöker enas och genomföra så många förslag
              som möjligt. Men den utsträckta handen var man tydligen inte beredd
              att ta, utan det var viktigare att visa att man är bäst i klassen!
              De enda som förlorar på det är faktiskt klimatet och miljön.
            </seg>
            <seg n="0ba112f1">
              Vad jag ändå tänkte säga om EU-frågan är att vi har varit oerhört
              aktiva inom EU. Det vet Maud Olofsson väldigt väl. Vi har haft
              duktiga miljöpolitiker som har jobbat aktivt för miljöförbättringar
              inom EU. Vad Maud Olofsson också vet är att väldigt många av de
              miljööverenskommelser som görs inom EU också görs inom mellanstatliga
              avtal. Det har egentligen inte med EU-konstruktionen att göra,
              utan det är ett samarbete som är möjligt att genomdriva i alla
              fall.
            </seg>
            <seg n="5a5aeb7a">
              Vi är för ett internationellt samarbete över gränserna, i EU
              och mellan andra länder. Dock är vi också medvetna om att det
              inom EU också finns en mängd andra intressen som faktiskt motverkar
              miljöfrågan. Ett exempel är Reach, kemikaliefrågan, som man höll
              på att förhandla om i evigheter inom EU och som ständigt bara
              skulle urvattnas för att det då fanns andra principer som var
              överordnade.
            </seg>
            <seg n="051e9680">
              Vi är beredda att driva att klimatpolitiken måste vara överordnad.
              Därför vill jag ställa en fråga till Maud Olofsson: Antar ni utmaningen
              med 1 procent av bnp till klimatpolitiksatsningar? Det är faktiskt
              en försäkring som våra barn och barnbarn kommer att ha glädje
              av i framtiden.
            </seg>
            <seg n="71d39c1a">
              Antar alliansen den utmaningen?
            </seg>
          </u>
          <note type="speaker" n="d711d963">
            Anf. 77 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-40300f4208f349d2-9" n="b4a9e317">
            <seg n="2c0df2f8">
              Herr talman! Jag välkomnar ett nationellt samarbete när det gäller
              miljöfrågorna. Vi har ju ett antal saker som nu finns i budgeten
              och som Vänsterpartiet kan vara med och stödja. Havsmiljösatsningen
              är en sådan, bilbytarpremien, energieffektiviseringen och alla
              de här sakerna som jag nämner är andra. Jag är glad om vi kan
              få en bred enighet kring det.
            </seg>
            <seg n="ee3bc0bd">
              Vad jag ville peka på var kluvenheten som Vänsterpartiet står
              inför. Ni säger att ni är aktiva i EU-samarbetet för att få fram
              en bra miljöpolitik. Fine ! Men varför ska ni då lämna det samarbetet
              om ni dessutom tycker att ni har nått resultat? Det är det som
              inte hänger ihop.
            </seg>
            <seg n="ee6d7c63">
              Sverige kommer att vara ordförandeland 2009. Vi kommer förmodligen
              att vara det land som lotsar post-Kyoto in i framtiden. Vi måste
              ha ett aktivt EU för att kunna förändra på klimatsidan! Sverige
              gör nu en aktiv insats för att prata med USA, Kina, Indien och
              alla de länder som står utanför Kyotoprotokollet. Vi anstränger
              oss internationellt, men det blir helt orimligt om just EU-samarbetet
              som är pådrivande och ligger i framkant är det som är hindret
              för denna politik enligt Vänsterpartiets mening.
            </seg>
          </u>
          <note type="speaker" n="b0b2173b">
            Anf. 78 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-12" n="1e568192">
            <seg n="84c4a35a">
              Herr talman! Maud Olofsson hamnar fortfarande i att det är Vänsterpartiets
              ställningstagande om att gå ur EU som skulle vara hindret för
              en miljöpolitik. Nej, det är snarare så att vi också ser bristerna
              inom EU. Man hindrar miljöpolitiken och effektiva åtgärder.
            </seg>
            <seg n="ad897fe8">
              Det är inte bara så att EU enbart består av miljöfrågan. Vi har
              också militariseringen av EU och det polisiära samarbetet som
              går mot mer överstatlighet. Det är att flytta beslutanderätt från
              människor till en elit. Det är att minska demokratin.
            </seg>
            <seg n="9e1f6e4c">
              Vi tror att en hållbar miljö- och klimatpolitik kommer att behöva
              alla medborgares stöd och delaktighet. Då tror vi inte heller
              att en organisation som fråntar medborgarna inflytande och delaktighet
              kommer att vara den stora lösningen när det gäller miljöfrågan
              i framtiden.
            </seg>
          </u>
          <note type="speaker" n="dae27c83">
            Anf. 79 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-25cfb9c81e3bcabf-9" n="eb1536c4">
            <seg n="0e0dd753">
              Herr talman! Jag har alltid tyckt att detta med att lagstifta
              om sex timmars arbetsdag är konstigt. Varför ska det vara förbjudet
              att jobba åtta timmar om det nu finns någon som vill göra det?
            </seg>
            <seg n="0815da9f">
              Jag har också tyckt att det är konstigt att lagstifta om rätt
              till heltid. Om det inte finns arbete för åtta timmar, hur ska
              man då kunna tvinga en arbetsgivare att anställa någon åtta timmar
              om dagen?
            </seg>
            <seg n="115ed1e6">
              Framför allt tycker jag att det är extremt egendomligt att ha
              båda dessa ståndpunkter samtidigt! Först vill man tvinga någon
              att bara jobba sex timmar och sedan ge vederbörande en lagstadgad
              rätt att jobba heltid. Varför kan vi inte överlåta till individer,
              arbetsgivare och fack att komma överens om dessa frågor i stället
              för att lägga de långa politiska näsorna i blöt på detta område?
            </seg>
            <seg n="a3e48ee6">
              Jag är inte lika insatt i Vänsterpartiets falangbildningar som
              statsministern verkar vara, men det är ju lite spännande att Alice
              Åström kanske representerar någonting annat än det vanliga Vänsterpartiet,
              så att säga. Därför skulle jag vilka ta upp det som jag också
              sade i mitt anförande om inställningen till den fredsbevarande
              insatsen i Afghanistan som Sverige är engagerat i.
            </seg>
            <seg n="7f1464b7">
              Såvitt jag vet har det normalt sett alltid fram till nu varit
              en fullständig uppslutning bakom de soldater som Sverige har skickat
              ut på sådana här missioner. Nu har vi dock en stark rörelse inom
              kulturvänstern som är emot denna insats. Vänsterpartiet har anslutit
              sig till den. Som jag sade i mitt anförande tycker jag att det
              är ett oerhört svek mot ett sargat land och ett sargat folk, och
              jag skulle vilja fråga Alice Åström om hon tycker att det är rätt
              att Sverige överger Afghanistan.
            </seg>
          </u>
          <note type="speaker" n="6616cb42">
            Anf. 80 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-13" n="1e568192">
            <seg n="01cbbf37">
              Herr talman! Jag ska börja med frågan om sex timmars arbetsdag
              och lagstiftning om detta. Det är ju inte konstigare än att vi
              i dag har en lagstiftning som säger att heltidsnormen är åtta
              timmars arbetsdag. Det är inte så att folk i Sverige bara arbetar
              åtta timmar om dagen om de arbetar heltid och att de inte jobbar
              någon övertid för att det är fullständigt förbjudet. Det är ju
              ett absurt resonemang!
            </seg>
            <seg n="0f108d07">
              Att ändra heltidsnormen från åtta timmar till sex timmar är den
              process som vi haft vid alla arbetstidsförkortningar. Jag trodde
              ändå att Lars Leijonborg var så pass kunnig om historien och utvecklingen
              när det gäller arbetstidslagstiftning att han kände till detta!
            </seg>
            <seg n="164c7893">
              Det är inte svårare när det gäller rätten till heltid. Är det
              sex timmar som är heltidsnormen ja, då är ju en heltid sex timmar.
            </seg>
            <seg n="fcb9e979">
              Att det ska vara så underligt att säga att människor ska ha rätt
              att begära heltid! Vad det handlar om är att det är kvinnor som
              jobbar deltid. Det är kvinnors arbete som är organiserat och uppstyckat
              i deltider, medan mäns arbeten i stort sett till 98 procent är
              ordnade så att det är heltidstjänster.
            </seg>
            <seg n="913c41b5">
              Det är när vi kräver rätt till heltid och att det även ska omfatta
              kvinnor som det börjar bli bekymmer på arbetsmarknaden. Vi i Vänsterpartiet
              är dock övertygade om att har man kunnat ordna arbetsmarknaden
              för männen så att de har rätt till heltid och en heltidslön så
              att de faktiskt kan försörja sig själva är det ingen omöjlighet
              att också ge kvinnor den rätten. Det borde vara en självklarhet
              för ett parti som kallar sig feministiskt som även Folkpartiet
              gör!
            </seg>
            <seg n="255493de">
              När det gäller Afghanistan får jag återkomma till det i nästa
              replikskifte, för det är egentligen en för stor fråga för att
              klara av på denna korta tid.
            </seg>
          </u>
          <note type="speaker" n="51c8e9af">
            Anf. 81 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-25cfb9c81e3bcabf-10" n="eb1536c4">
            <seg n="02328a9a">
              Herr talman! Om det gäller att förmå arbetsgivarna att organisera
              arbetet på ett sätt så att arbetstagarna i så stor utsträckning
              som möjligt får gehör för sina önskemål om en viss arbetstid håller
              jag naturligtvis med om det. Men när ni marknadsför detta låter
              det som om arbetsgivare ska tvingas att ha personer anställda
              timmar som de inte kan finansiera. Det är då det blir ännu en
              börda på de småföretagare som Vänsterpartiet i sin allians på
              vänstersidan lagt så många bördor på redan.
            </seg>
            <seg n="7d5cb947">
              Jag tycker att frågan om Afghanistan är viktig därför att det
              handlar om svenska män och kvinnor som dagligen vågar livet för
              något som de uppfattar är viktigt och som den svenska staten har
              bett dem om. Jag tycker att de har rätt att känna att det finns
              en bred uppslutning kring deras insats.
            </seg>
          </u>
          <note type="speaker" n="deaa4621">
            Anf. 82 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-14" n="1e568192">
            <seg n="0ce41e7c">
              Herr talman! Vi från Vänsterpartiet vet att de soldater som i
              dag finns i Afghanistan ser de vidrigheter som folket i Afghanistan
              utsätts för. Jag deltog själv i debatten i kammaren när vi sade
              nej till att skicka trupp till Afghanistan första gången. Där
              läste jag upp rapporter från en mängd olika människorättsorganisationer
              om övergrepp som de svenska soldaternas samarbetspartner utsätter
              den afghanska befolkningen för.
            </seg>
            <seg n="488e785f">
              Vi vill inte överge Afghanistans folk, men vi tror inte att vi
              får fred och demokrati i Afghanistan med vapen, övergrepp och
              jakt på terrorister men utan rättssäkerhet.
            </seg>
            <seg n="2c629ac1">
              Vi tror att det bästa stödet till Afghanistans folk är ökade
              biståndsinsatser, att se möjlighet till utbildning och återuppbyggnaden
              av landet, i stället för att delta i ett krig som faktiskt river
              ned landet i stället för att bygga upp det.
            </seg>
          </u>
          <note type="speaker" n="d513a77c">
            Anf. 83 Socialminister GÖRAN HÄGGLUND (kd) replik:
          </note>
          <u who="goran_hagglund_78fe08" xml:id="i-f4127d3c73de4fb8-9" n="bd114f6a">
            <seg n="1dc56d59">
              Herr talman! Alice Åström och hennes parti har kanske inte varit
              bäst i klassen när det har gällt att presentera ekonomisk realism.
              Ändå måste förstås de förslag som läggs fram tas på allvar. Jag
              skulle därför gärna vilja be Alice Åström utveckla en del tankar
              kring hur man ska klara av att finansiera Vänsterpartiets vallöfte
              om ytterligare 200 000 anställda inom offentlig sektor.
            </seg>
            <seg n="8c84c3d5">
              Jag undrar också hur man tänker kring sex timmars arbetsdag.
              Är det så att den som jobbar till exempel inom sjukvården ska
              se sin lön minskad med 25 procent per månad eller ska lönen vara
              oförändrad trots att man arbetar mindre och att kostnaden för
              det offentliga eller för det företag som man är anställd i kommer
              att öka? Vilka konsekvenser kommer det att få för svensk offentlig
              sektor? Vilka konsekvenser kommer det att få för företag som tävlar
              på en internationell marknad?
            </seg>
          </u>
          <note type="speaker" n="3ae3d3e2">
            Anf. 84 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-15" n="1e568192">
            <seg n="ca8e14a9">
              Herr talman! Ska vi fördjupa oss i den ekonomiska politiken vill
              jag rekommendera Göran Hägglund att läsa vår budgetmotion där
              vi faktiskt har finansierat vår politik fullt ut till sista öret
              och där vi också har ett offentligt sparande som ligger på ungefär
              samma nivå som det sparande regeringen har i sitt förslag.
            </seg>
            <seg n="8d87d6d9">
              När det gäller de 200 000 jobben vet vi i dag att behoven är
              stora inom den offentliga sektorn. Behovet av tjänsterna finns.
              I dag väljer alliansen att i stället lägga det på hushållsnära
              tjänster. De äldre ska kunna köpa tjänster som de behöver. Vi
              vill utveckla hemtjänsten så att man får en rättvis fördelning.
              I stället för att sänka skatten vill vi satsa dessa pengar, våra
              gemensamma skattepengar, på den offentliga sektorn.
            </seg>
            <seg n="39c6a70e">
              Vi ser också att den höga arbetslösheten är en kostnad för det
              offentliga. I stället för att det offentliga betalar ut arbetslöshetsersättning
              för människor som inte är i arbete samtidigt som behoven finns
              i den offentliga sektorn vill vi förena dessa två olika budgetposter
              och få fler arbetstillfällen genom att minska arbetslösheten och
              satsa inom den offentliga sektorn.
            </seg>
            <seg n="14439456">
              När det gäller sex timmars arbetsdag har vi lagt fram ett förslag
              om hur man stegvis kan minska tiden för vissa grupper. Lönen ska
              bibehållas. Vi har inte tidigare haft arbetstidsförkortning i
              Sverige som inneburit sänkt lön. Det handlar om ökad effektivitet
              och ökad produktivitet. I stället för att ta ut vinst använder
              man den till att minska arbetstiden. Det kan man göra i dag med.
            </seg>
          </u>
          <note type="speaker" n="47387104">
            Anf. 85 Socialminister GÖRAN HÄGGLUND (kd) replik:
          </note>
          <u who="goran_hagglund_78fe08" xml:id="i-f4127d3c73de4fb8-10" n="bd114f6a">
            <seg n="e96abd58">
              Herr talman! Hemtjänsten är naturligtvis någonting som ska fungera
              i Sverige. De äldre ska ha rätt till det som biståndsbedöms. Så
              ser situationen ut i Sverige i dag, och så ska det vara framöver.
            </seg>
            <seg n="b9ca7e04">
              Däremot tycker vi att det ska finnas möjlighet för den som är
              äldre och som vill köpa något utöver det som kan biståndsbedömas
              för att göra detta. Uppenbarligen vill Vänsterpartiet använda
              offentliga pengar till detta ändamål, vilket naturligtvis låter
              sig sägas, men det finns även många andra saker som Vänsterpartiet
              uppenbarligen vill satsa pengar på.
            </seg>
            <seg n="bf6bd0b5">
              I sitt inlägg sade Alice Åström att hon i stället för en sänkt
              fastighetsskatt skulle vilja använda de pengarna till sex timmars
              arbetsdag. Men avskaffandet av fastighetsskatten finansieras inom
              bostadssektorn. De pengarna kan man alltså inte gärna använda
              för att minska arbetstiden.
            </seg>
            <seg n="d731c233">
              Vänsterpartiet är fortfarande skyldiga oss ett besked om hur
              man tänker sig att öka effektiviteten och produktiviteten, som
              Alice Åström nu säger, för att kunna betala en begränsning av
              arbetstiden med 25 procent.
            </seg>
          </u>
          <note type="speaker" n="475484ea">
            Anf. 86 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-16" n="1e568192">
            <seg n="14b79691">
              Herr talman! Uppenbarligen lyssnade inte Göran Hägglund när jag
              pratade om att ta steg. Det första steget som vi har finansierat
              är för vissa grupper inom vården. Där har vi lagt fram förslag
              om en sänkt arbetstid. Det handlar om en process. Så har vi gjort
              tidigare. Vi har inte i vårt budgetförslag i år lagt fram att
              vi ska gå från åtta till sex timmar. Detta är en riktning och
              en process som kommer att kosta pengar och resurser.
            </seg>
            <seg n="1a97373d">
              Mitt inlägg om fastighetsskatten handlar om vilken inriktning
              man ska ha. Jag beklagar om det kunde misstolkas. Om man sänker
              förmögenhetsskatter, inkomstskatter och fastighetsskatter är det
              en prioritering av hur vi tar in pengar till staten och hur vi
              fördelar resurser.
            </seg>
            <seg n="32e7f79d">
              Vi vill fördela och använda resurserna till att minska arbetstiden
              och förstärka den offentliga sektorn. Vi gör olika val i politiken,
              och vi tror att Vänsterns väg är den som skapar rättvisa i stället
              för orättvisa.
            </seg>
          </u>
          <note type="speaker" n="aa0c93f5">
            Anf. 87 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-8" n="7e522139">
            <seg n="14eb46c6">
              Herr talman! Jag skulle vilja ställa en fråga som handlar om
              vår politik när det gäller barn och vårdnadsbidrag. Alice Åström
              diskuterade detta med Göran Hägglund tidigare.
            </seg>
            <seg n="c6b0808b">
              Vi är ju ganska överens om kritiken mot vårdnadsbidrag. Jag tror
              inte alls att det är en modern och bra lösning på barnfamiljernas
              situation. Människor, särskilt kvinnor, riskerar att hamna i en
              fälla utan vare sig bra pension eller inkomst i framtiden. Man
              löser inte heller familjesituationen.
            </seg>
            <seg n="97c4c468">
              Däremot har vi ett mycket modernare förslag som innebär att vi
              från statens sida ger ett stöd för att småbarnsföräldrar ska kunna
              få en sänkt arbetstid och på så sätt klara en familjesituation
              med allt vad det innebär. Man ska hinna med städning, tvätt, handling
              och att se till ungarna.
            </seg>
            <seg n="180b01bc">
              Jag har ju förstått att Vänsterpartiet gillar sänkt arbetstid
              och jämställdhet. Vårt förslag är att kunna ge det både till mamman
              och till pappan, till båda föräldrarna. Men här har Vänsterpartiet
              inte varit riktigt tydligt, som jag uppfattar det. Jag har lite
              svårt att förstå varför ni inte skulle gilla den här valfriheten
              till småbarnsföräldrarna, för det skapar inte en sådan fälla som
              vårdnadsbidraget gör. Alice Åström kanske kan reda ut det.
            </seg>
          </u>
          <note type="speaker" n="b692ace1">
            Anf. 88 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-17" n="1e568192">
            <seg n="c2e95a05">
              Herr talman! Det är två saker som gjort att vi har varit kritiska.
              Vi är givetvis alltid beredda att vara öppna och diskutera, men
              det som gör att vi är kritiska är att vi tror att om vi säger
              att det är just småbarnsföräldrar som ska ha sänkt arbetstid,
              att vi tar det steget, kommer vi på sikt att urholka tanken på
              att det är en förkortad arbetstid som vi generellt vill ha. Då
              tror vi att vi i stället löser problemet med familjen, att få
              tiden att gå ihop för kvinnor och för män med barn, tillfälligt
              och under en kortare period.
            </seg>
            <seg n="a61e5b69">
              Vi vill hellre, och det är det vi prioriterar, förlänga föräldraförsäkringen.
              Men vi vill också ha en föräldraförsäkring som delas lika mellan
              män och kvinnor. Det är så vi tror att vi kan skapa en ökad jämställdhet
              och få en politik som på sikt också förändrar strukturerna i samhället.
            </seg>
            <seg n="9f972a36">
              Vi är oroliga, även om det är lätt att lockas av Miljöpartiets
              modell att kombinera sänkt arbetstid med att man också som förälder
              ska ha mer tid för barnen. Jag tror att man måste titta på helheten,
              långsiktigheten, vilket mål och vilken riktning, som Göran Hägglund
              sade tidigare i sitt tal. Då tror vi att det här kommer att vara
              ett stickspår som faktiskt kan riskera att cementera strukturer
              i stället för att förändra dem.
            </seg>
          </u>
          <note type="speaker" n="ac8091dd">
            Anf. 89 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-9" n="7e522139">
            <seg n="8bca7279">
              Herr talman! Jag tycker att det var en tråkig argumentation,
              måste jag säga. Jag får lite känslan av att eftersom vi inte får
              hela revolutionen nu är vi inte för små steg framåt på något område
              över huvud taget. Det ska vara antingeneller. Jag tror inte att
              det gynnar svenska småbarnsföräldrar. Jag tror inte heller att
              det gynnar diskussionen om sänkt arbetstid att inte kunna ta ett
              steg först och sedan kanske se fördelarna med det så att andra
              grupper kan komma efter.
            </seg>
            <seg n="2a26b98a">
              Jag tycker att det här är en fråga där Vänsterpartiet borde fundera
              och tänka om. Det är ett steg framåt som gynnar många människor.
              Risken är att Alice Åström och Vänstern står i den bur som Göran
              Hägglund försökte ställa dem i. Ni är mot valfrihet och mot människor
              i stället för att vara för, och ni anvisar bara en enda väg, den
              statliga eller kommunala barnomsorgen.
            </seg>
          </u>
          <note type="speaker" n="b860a13b">
            Anf. 90 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-18" n="1e568192">
            <seg n="e5fc1442">
              Herr talman! Nej, det handlar inte om antingeneller. Men jag
              tror också att det i politiken handlar om att våga titta på vilken
              riktning förslagen tar. Hur kommer vi att hamna i slutändan? Vad
              kan det ge för effekter?
            </seg>
            <seg n="7e5f45d9">
              Vi har valt att prioritera förlängd föräldraförsäkring. Vi har
              valt att prioritera att vi får en delad föräldraförsäkring mellan
              män och kvinnor, för vi tror att det är det som kommer att förändra.
              Det är det som kommer att ge andra strukturer i framtiden och
              ge ökad jämställdhet för män och kvinnor.
            </seg>
            <seg n="66fae725">
              Vi tror att varje gång man väljer ett stickspår för att lösa
              en tillfällig situation riskerar vi att det tar längre tid innan
              vi når målet, och det målet är jag övertygad om att vi faktiskt
              är överens om. I politiken måste man alltid kunna diskutera och
              pröva, och jag är övertygad om att Miljöpartiet och Vänsterpartiet
              inte har diskuterat den här frågan för sista gången.
            </seg>
          </u>
          <note type="speaker" n="7d40f1db">
            Anf. 91 PETER ERIKSSON (mp):
          </note>
          <u who="peter_eriksson_83518c" xml:id="i-ff4477570f2a7238-10" n="7e522139">
            <seg n="3cef7240">
              Herr talman! Jag tycker att ledamöter som sitter kvar tålmodigt
              efter denna långa debatt är imponerande liksom tittare och lyssnare
              där hemma.
            </seg>
            <seg n="8cb5694f">
              Jag tänkte börja med att höja ett litet varningens finger. Den
              moderatledda regeringen har tillträtt mitt i den starkaste högkonjunktur
              som Sverige har sett på mycket länge. I det läget satsar man på
              stora och ibland ofinansierade skattesänkningar. Man blåser på
              ännu mer, trots att jobben redan ökar i snabb takt och att vi
              faktiskt redan börjar få arbetskraftsbrist i flera sektorer.
            </seg>
            <seg n="556e2a7b">
              Det här är en farlig politik, menar jag, som leder till höjda
              priser, inflation och höjda räntor. Nästa vecka förväntas Riksbanken
              höja sin styrränta, och flera omgångar kommer. Det förväntar sig
              också regeringen själv. En politik som i förlängningen minskar
              investeringar och nya jobb kan det här bli, en politik där många
              riskerar att hamna i en lånefälla, där ökade räntor ställer allt
              fler på obestånd.
            </seg>
            <seg n="ba87af37">
              Jag fortsätter med klimatfrågan.
            </seg>
            <seg n="b968dce8">
              Kunskapen om växthuseffekten och klimatförändringen på grund
              av den ohejdade användningen av kol och olja har funnits i många
              år, ja, i decennier. Forskare, oberoende miljörörelser och alla
              gröna partier i världen har därför länge försökt att få politiker
              runt om i världen att förstå allvaret och nödvändigheten i att
              ställa om till en hållbar utveckling. Ett ökat välstånd är ingenting
              värt om det sker på andras bekostnad, på våra egna barns bekostnad
              eller så att andra länders möjligheter till ett gott liv för sina
              invånare försämras.
            </seg>
            <seg n="cf05eed6">
              Nu har äntligen kunskaperna nått ut till bredare grupper. I vintras
              blev klimatfrågan plötsligt omöjlig att förneka längre. FN:s senaste
              forskarrapport har beskrivits i alla medier. Sternrapporten om
              de ekonomiska konsekvenserna av att ignorera klimatkatastrofen
              fick nya grupper att se frågan i ett nytt ljus. Insikten om det
              ohållbara, kostsamma och destruktiva i den nuvarande samhällsutvecklingen
              når allt fler. Äntligen! Inte ens rabiata politiker på det här
              området med starka kopplingar till oljeindustrin, som George W.
              Bush, kan numera förneka problemet med att vi håller på att förändra
              klimatet på jorden.
            </seg>
            <seg n="7783b523">
              Det är en stor förändring som har skett på kort tid. För mindre
              än ett år sedan vill jag påminna om att Sveriges oppositionsledare
              då, Fredrik Reinfeldt, sade att miljön inte är en prioriterad
              fråga. I partiledardebatten i september drev han med stor frenesi
              att det är miljöskatterna som är problemet, inte klimatförändringarna.
            </seg>
            <seg n="e304cdd1">
              Nu måste till och med Reinfeldt se ut som om han vill göra något
              åt utsläppen. Därför har han, handlingskraftig som han är, satt
              sig i en studiecirkel. Han och regeringen ska lära sig mer. Det
              kommer att pågå till 2008. Tyvärr innebär varje års försening
              och dröjsmål en ökad kostnad. Förändringarna behövs nu. Ju längre
              vi väntar, desto mer kommer det att kosta. Kostnaden för Reinfeldts
              studieskulder lär i första hand betalas av fattiga människor i
              fattiga länder.
            </seg>
            <seg n="02d01c1a">
              Det är konkreta förändringar som världen behöver. Vi vet tillräckligt
              för att agera nu. Fredrik Reinfeldt, Maud Olofsson, Lars Leijonborg
              och Göran Hägglund! Under många år har ni och era företrädare
              sagt nej till nödvändiga förändringar. Nu har ni chansen att visa
              att ni till sist har förstått. Ta den!
            </seg>
            <seg n="a26473f7">
              Utmaningen efter alla år av försummelse är enorm. Vi måste dock
              ge ett större handlingsutrymme till utvecklingsländerna. Därför
              räknar vi i Miljöpartiet med att ett land som Sverige måste minska
              sina utsläpp med minst 80 procent. Det betyder i realiteten att
              varje investering nu som går åt fel håll är ett svek mot framtiden.
              Det gäller både här och i andra länder. Det är dags att bygga
              om Sverige.
            </seg>
            <seg n="4290ac3c">
              Vi behöver ta krafttag för att väsentligt öka järnvägsinvesteringarna
              och flytta över en stor del av vägtransporterna till järnväg.
              Målet bör vara en fördubbling av järnvägskapaciteten. Men den
              svenska regeringen talar i stället om att stoppa redan planerade
              projekt. Det är vansinne. Vi måste vara beredda att satsa betydligt
              mer på det här området i framtiden.
            </seg>
            <seg n="85c0741b">
              Vi behöver också göra en stor satsning på kollektivtrafik. Målet
              bör vara att varannan resa i Sverige ska ske med tåg, buss eller
              annat kollektivt transportmedel i framtiden.
            </seg>
            <seg n="5c1586f9">
              Ekonomiska styrmedel är de effektivaste verktygen för att nå
              en förändring mot en hållbar utveckling. Det vet vi. Höjda skatter
              för dem som skitar ned och bidrar till utsläppen är därför nödvändiga.
              Det finns ingen anledning att vänta. Vi vet att det fungerar.
              De senaste två åren har till exempel villaoljan nästan helt avvecklats
              som en följd av höjda oljepriser och de skatter på villaolja som
              vi har infört. Ekonomiska styrmedel gynnar också effektivisering
              i både hushåll och industri.
            </seg>
            <seg n="699f4658">
              Vi behöver också underlätta så att förnybar energi i liten skala
              ska få plats på nätet. Enklare och tydligare regler kan göra att
              en växande del av energiproduktionen sker decentraliserat på tusentals
              olika ställen ute i hushåll och små företag. Det skapar både jobb
              och framtidstro samt är effektiviserande. Det blir ett mindre
              sårbart samhälle förutom en hållbar utveckling.
            </seg>
            <seg n="77d0642c">
              Vi kan satsa mer på vindkraft. Sverige kan mycket väl om ett
              drygt decennium producera 30 terawatt el från vindkraften. Det
              motsvarar ungefär hälften av vad kärnkraften producerar i dag.
              Det handlar om vilja. En satsad krona på vindkraft ger mer el
              än en krona på kärnkraft.
            </seg>
            <seg n="c9da3b52">
              Vi behöver bygga om bostäderna. Vi föreslår i vår budgetmotion
              en stor satsning på miljonprogrammet, som handlar om en halvering
              av energianvändningen i de bostäder som berörs.
            </seg>
            <seg n="03b1c890">
              Vi behöver ta till vara solenergin på bättre sätt. Alla nya bostäder
              bör ha energiaktiva tak så att vi kan få fler lågenergihus utan
              att det kostar mer.
            </seg>
            <seg n="50b01ba8">
              Vi måste från statens sida ta ett ansvar för att få i gång en
              ökad produktion av fordonsbränslen från förnybara resurser. En
              sådan är biogas. Miljöpartiet vill ha en nationell plan för produktion
              och distribution av biogas över hela landet. Råvaran handlar i
              stor utsträckning om avfall från reningsverk och företag som inte
              tas till vara på ett effektivt sätt i dag.
            </seg>
            <seg n="c2f91682">
              Det finns stora fördelar med att vara steget före. Sverige har
              goda möjligheter att leda teknikutvecklingen när det gäller energieffektivisering
              och miljöteknik. Det stärker svensk konkurrenskraft och svensk
              industri långsiktigt. Men vi behöver också göra det lättare för
              människor att leva på ett sätt som tar ansvar för det egna beteendet
              och livsföringen. Nu finns det en vilja och ett engagemang hos
              många till en förändring. Då gäller det för politiken att våga
              leverera.
            </seg>
            <seg n="b815f4a8">
              Herr talman! Jag går över till frågan om EU-konstitutionen. Det
              är synd och skam att regeringen inte har haft vett att försöka
              påverka EU:s nya konstitution. Socialdemokraterna lade sig en
              gång i tiden platt pannkaka när de hade chansen. Nu gör ni likadant.
              Smalare och vassare var slagordet för Centerns EU-politik när
              det sist begav sig i valet till EU-parlamentet. Jag måste medge
              att det lät klatschigt. Men nu när ni har chansen att påverka
              tycks de orden vara glömda för länge sedan.
            </seg>
            <seg n="7b047b3f">
              Lotta Fogde skrev i DN för några dagar sedan: Acceptansen för
              ett fetare och klåfingrigare EU är stor. Inte inom ett enda område
              ifrågasätter regeringen slopandet av medlemsländernas vetorätt.
              Inte på ett enda område invänder man emot Europaparlamentets utökade
              makt. Här i riksdagen ser vi samma sak. Det är inte ett pip från
              vare sig Centern eller regeringen som helhet. Reinfeldt åker ned
              till Berlin för att få en klapp på axeln av Angela Merkel. Varför
              har ni valt att agera lydiga knähundar i stället för att vara
              med och påverka när konstitutionen är uppe till förhandling igen?
              Det var väl ändå inte därför vi gick med i EU?
            </seg>
          </u>
          <note n="4e0c10da">
            I detta anförande instämde Per Bolund, Bodil Ceballos, Jan Lindholm
            och Peter Rådberg (alla mp).
          </note>
          <note type="speaker" n="53995ec5">
            Anf. 92 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-11" n="9d257e0b">
            <seg n="8690080b">
              Herr talman! Vi är bra på arbetsfördelning i regeringen. Maud
              Olofsson kommer att återkomma till miljö- och klimatfrågorna.
              Jag ska svara på två av påståendena.
            </seg>
            <seg n="0386abdf">
              Först var det frågan om EU-konstitutionen. Skälet till att jag
              och Angela Merkel har haft en bra samtalston är att vi är ense
              om inriktningen på detta. Konstitutionen ska tas ned i format
              jämfört med tidigare, och den ska inte tillföras långa, nya rader
              av tillägg till det som var den framförhandlade lösningen, som
              i sin tur inte var någon gigantisk överflyttning. Vi har talat
              om ett område där det öppnas för majoritetsbeslut, nämligen brottsbekämpning.
              I tidigare inlägg i dag har jag sagt att jag tycker att man kan
              försvara detta av det enkla skälet att det är ett av de områden
              där det behövs mer kraft i Europeiska unionen för att möta det
              hänsynslösa internationella brottssyndikatsbyggda utnyttjandet
              av människor i Europa. Beskrivningen är helt enkelt felaktig.
            </seg>
            <seg n="f8d9a673">
              Det andra som fick mig att studsa något var det rapsodiska försöket
              att sammanfatta den ekonomiska politiken. Låt mig vara klar om
              en sak, nämligen att om vi inte hade gjort det vi gör nu hade
              vi haft verkliga problem med överhettning i svensk ekonomi. Varför?
              Jo, därför att den tidigare majoriteten, med Peter Eriksson som
              en del av den, hade sett till att under valåret genomföra kraftiga
              finanspolitiska stimulanser för att prata finansutskottsspråk
              det vill säga en rasande massa bidrag och liknande som stimulerade
              ekonomin så till den milda grad att det hade kunnat gå rätt illa,
              givet att arbetsmarknaden inte fungerade tillräckligt bra och
              att inte arbetsutbudet växte.
            </seg>
            <seg n="d7b3582d">
              Vi tar nu ned volymen av arbetsmarknadspolitiska åtgärder och
              agerar kraftfullt för att öka arbetsutbudet. Det är det som möjligen
              kyler av en utveckling som annars redan fanns. Det är inte så
              att den borgerliga regeringen kom och alla började skriva upp
              sina ränteprognoser. Det är en utveckling vi har sett länge. Det
              är många som under lång tid har pekat på det. Det vi nu gör är
              att försöka dämpa detta, att inte pressa kapacitetsutnyttjandet
              så att vi faktiskt ska kunna förlänga denna goda konjunktur.
            </seg>
          </u>
          <note type="speaker" n="7687e072">
            Anf. 93 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-11" n="7e522139">
            <seg n="d1752d6f">
              Herr talman! Det är rent struntprat. Det är inte så.
            </seg>
            <seg n="e712421c">
              Regeringens finanspolitik i dag handlar om att i stor utsträckning
              öka utgifterna. Det gäller framför allt nettoeffekten eftersom
              stora skattesänkningar görs samtidigt. Kostnaderna minskar inte
              alls i samma utsträckning som de sänkta skatterna ger ökad effekt
              i samhällsekonomin. Det är helt uppenbart för var och en som ids
              läsa Finansdepartementets egen budgetproposition. Det bidrar självklart
              till det läge vi har i dag där Riksbanken antagligen redan nästa
              vecka kommer att höja räntorna. Det är inte särskilt klokt att
              förneka det. Då kommer vi att framstå som märkliga bedömare i
              det läget.
            </seg>
            <seg n="98b30032">
              Låt oss återgå till frågan om konstitutionen. Vi har haft träffar
              med regeringen där inte jag men mina partikamrater har varit med
              om vad regeringen föreslår och vill göra i samband med konstitutionen.
              Man har inte ett enda förslag på att göra någon förändring som
              skulle ta bort något av alla de områden där konstitutionen i dag
              handlar om att ge mer maktbefogenheter till EU, ta bort vetorätten
              från enskilda länder och ge EU-parlamentet mer makt. Det är en
              riktig analys. Självklart är det så. Det vet var och en som har
              suttit med i EU-nämnden och alla journalister som har lyssnat
              på vad statsministern har sagt efter mötena.
            </seg>
          </u>
          <note type="speaker" n="c6700715">
            Anf. 94 Statsminister FREDRIK REINFELDT (m) replik:
          </note>
          <u who="fredrik_reinfeldt_4bc499" xml:id="i-f944e2054b8453e7-12" n="9d257e0b">
            <seg n="3229417d">
              Herr talman! Den ekonomiska politiken är trots allt viktig. Den
              är grunden för att bygga goda förutsättningar framöver. Här sägs
              nu häpnadsväckande saker. Sverige har just nu en utveckling framför
              sig med sjunkande skattetryck, kraftigt växande överskott i de
              offentliga finanserna, sjunkande statsskuld och dessutom en växande
              sysselsättning på den svenska arbetsmarknaden. Det som ligger
              framför oss är att inte pressa på kapacitetsutnyttjandet så att
              det möjligen slår över i en sämre utveckling. Det känner vi ett
              stort ansvar för.
            </seg>
            <seg n="6ee7fd00">
              Vi växlar bort från en politik som i mycket var inställd på detta,
              som höll borta arbetskraft från arbetsmarknaden, som överstimulerade
              ekonomin med det som gjordes via budgeten. Vi har ändrat riktningen
              bort från detta för att se till att förlänga konjunkturen in i
              framtiden. Det är vägen bort från det ni var på väg att åstadkomma
              som vi har anträtt.
            </seg>
          </u>
          <note type="speaker" n="494037e6">
            Anf. 95 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-12" n="7e522139">
            <seg n="d6811c7c">
              Herr talman! Det stämmer inte heller. I fjol var det en situation
              med kraftigt minskande arbetslöshet och med kraftigt ökande antal
              nya företag. Utvecklingen fortsätter därför att vi är mitt inne
              i en brinnande högkonjunktur. Det är precis då ni har tillträtt.
              Det är klart att ni kan glädja er åt en sådan utveckling. Det
              gör jag också. Det är kanon! Men ni måste ta ert ansvar i det
              här läget i stället för att blåsa på med stora inte fullt ut finansierade
              skattesänkningar. Därmed bidrar ni till ökade räntor och till
              ökad inflation och stora problem för många av de hushåll som i
              dag sitter med lån på sina bostadsrätter och villor. Ni borde
              dämpa läget och hjälpa till så att ekonomin och konjunkturen kan
              hålla lite längre. Men ni gör inte det.
            </seg>
            <seg n="f1bdf352">
              Ni är ivriga att genomföra alla förändringar nu eftersom ni är
              i ett taskigt opinionsläge. Vi leder med många procent i nästan
              varenda mätning. Det tror jag är bakgrunden till att ni inte riktigt
              fullt ut tar det ansvar som man måste kräva av en regering.
            </seg>
          </u>
          <note type="speaker" n="9716e5c6">
            Anf. 96 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-40300f4208f349d2-10" n="b4a9e317">
            <seg n="6e37b258">
              Herr talman! Självklart driver Miljöpartiet på i miljöfrågan.
              Men när Peter Eriksson säger att ingenting händer med regeringens
              politik tycker jag att det finns anledning att redovisa några
              saker.
            </seg>
            <seg n="4d602754">
              Den ena är energieffektivisering som vi båda tycker är en viktig
              åtgärd. Där gör vi stora saker på olika områden. En terawattimme
              per år kommer basindustrin att spara de närmaste åren tack vare
              det program som vi har gemensamt mellan basindustrin och staten.
              Vi försöker också inom den utredning som sitter i dag hitta hur
              vi kan göra energieffektiviseringar inom företagen, inom transportsektorn,
              inom bostadssektorn. De regelverk som vi har inom bostadssektorn
              kommer att göra att energiförbrukningen minskar inom det området.
            </seg>
            <seg n="fb1e3ce8">
              Vi har också resurser till rådgivning för både företag och enskilda
              runt om i landet för att man ska bli duktigare på energieffektivisering.
            </seg>
            <seg n="ce76c356">
              När det gäller det förnybara ser vi en utveckling som är otroligt
              positiv. 130 miljarder totalt satsas på energiproduktion och ledningskapacitet.
              Mycket av det är förnybart. Det är vindkraft, solkraft och kraftvärme.
              Det är mycket positivt att svensk basindustri finns med och investerar
              på det här sättet.
            </seg>
            <seg n="443a64b6">
              Det vi behöver göra är att snabba på handläggningen när vi ska
              bygga vindkraft och alla andra anläggningar. Det har den byråkrati
              som ni har ställt till med hindrat under de år som har varit.
            </seg>
            <seg n="440560ee">
              I fråga om miljöteknik samlar vi nu svenska företag för att komma
              ut på exportmarknader. Som jag sade försöker vi teckna avtal med
              Kina, Indien och USA och ligger långt framme. Den senaste diskussionen
              med den kinesiska ledningen här var mycket intressant ur den aspekten.
            </seg>
            <seg n="a1d24f25">
              Vi överför kapacitet på elöverföring, vilket innebär att vi inte
              behöver bygga så mycket utan kan hjälpa varandra. Vi har bilbytarpremien,
              som har bidragit positivt till förändringen, och vi satsar på
              forskning på biogas, RME, etanol, svartlut och så vidare. Det
              händer massor med saker, och jag kan bara beklaga att Peter Eriksson
              inte vill se det. Det händer en massa positiva saker som många
              andra ser.
            </seg>
          </u>
          <note type="speaker" n="ed22fb23">
            Anf. 97 PETER ERIKSSON (mp) replik:
          </note>
          <u who="peter_eriksson_83518c" xml:id="i-ff4477570f2a7238-13" n="7e522139">
            <seg n="ea547173">
              Herr talman! Jag är medveten om att det fortfarande händer en
              hel del saker på miljö- och energiområdet i Sverige. Det är mycket
              tack vare det arbete som vi har bedrivit under en ganska lång
              tid tillsammans med Socialdemokraterna och Vänsterpartiet.
            </seg>
            <seg n="7e45facf">
              Det är beslut jag efterfrågar, konkreta politiska beslut som
              ni fattar. Då kan man inte prata om att samla näringslivet och
              ha träffar ibland. Det kan låta bra, men det räcker inte. Ni måste
              kunna fatta politiska beslut som leder framåt. Tyvärr går de flesta
              beslut som ni tar åt andra hållet.
            </seg>
            <seg n="dc284521">
              Ni startade med att säga att ni ska stoppa den gröna skatteväxlingen,
              ni ska inte fortsätta med den längre. Ni stoppade skatten på flyget
              som skulle leda till lägre koldioxidutsläpp. Flyget motarbetade
              den så kraftigt. Så här är det på flera områden.
            </seg>
            <seg n="758284b1">
              Dessutom har det varit en stor diskussion om man över huvud taget
              ska bygga Citytunneln. Det var en stort uppslagen grej från partiledarna
              i alliansen en kort tid efter valet att ni skulle stoppa Citytunneln
              och hitta på ett tredje spår. Efter ett halvår insåg ni att det
              inte var så klokt. Som alla tidigare utredningar visar funkar
              det inte, utan ni måste krypa till korset och vara med och göra
              en ombyggnation.
            </seg>
            <seg n="bb75612b">
              Men det är fortfarande andra stora viktiga järnvägsprojekt som
              ni pratar om att stoppa i stället för att genomföra. Vi behöver
              i praktiken satsa mer resurser för att ställa om och bygga om
              Sverige, inte mindre. Det räcker inte med att titta på. Man måste
              komma med konkreta politiska förslag.
            </seg>
          </u>
          <note type="speaker" n="d0e67ff9">
            Anf. 98 Näringsminister MAUD OLOFSSON (c) replik:
          </note>
          <u who="maud_olofsson_7aa61f" xml:id="i-40300f4208f349d2-11" n="b4a9e317">
            <seg n="844f8633">
              Herr talman! Jag vet inte vad Peter Eriksson läser för dokument.
              Men det är bara att gå till budgetpropositionen och vårbudgeten.
              Där ser du de konkreta förslagen. Bilbytarpremien är en effekt
              av konkreta politiska beslut. Havsmiljösatsningen är en effekt
              av konkreta politiska beslut, liksom energieffektivisering och
              miljöteknik.
            </seg>
            <seg n="771e0784">
              Jag förstår om Peter Eriksson är blockerad av att alliansregeringen
              har en kraftfull miljöpolitik. Gläds åt det som sker!
            </seg>
            <seg n="f47b9d21">
              Vi satsar på internationella överenskommelser. Vi har drivit
              på i EU för ambitiösa mål när det gäller energieffektivisering,
              det förnybara och när det gäller att minska CO2-utsläppen. Här
              sitter Miljöpartiet uppe på läktaren. Ni vill inte det. Ni vill
              vara någon annanstans och diskutera det.
            </seg>
            <seg n="76e11dbe">
              Vi driver på i EU för ett smalare men vassare EU där miljöpolitiken
              just är det vassare som EU ska ägna sig åt. Med det kombinerar
              vi ett samarbete mellan näringsliv, politik och forskning i Sverige
              för att ligga i framkant. Det kan inte vara någon slump att USA,
              Kina och Indien vill komma till oss och samarbeta med oss på det
              här området. De gör det därför att vi är duktiga. Vi bejakar det.
            </seg>
          </u>
          <note type="speaker" n="cb0e1084">
            Anf. 99 PETER ERIKSSON (mp) replik:
          </note>
          <u who="peter_eriksson_83518c" xml:id="i-c5a113bdd1318c71-0" n="7e522139" next="i-83c4b7c8187f5d0f-0">
            <seg n="bab7c0ff">
              Herr talman! Om Maud Olofsson är nöjd med det som händer nu är
              det värre än jag trodde, betydligt värre. Jag är förvånad över
              att ni inte i stället säger att ni bara börjat och gjort lite
              grann men skulle vilja göra mycket mer. Men det är inte det jag
              får höra. Du verkar helt nöjd med att ni nästan inte har gjort
              någonting och lyfter fram en bilskrotarpremie som den stora grej
              som ska göra Sverige hållbart i framtiden. Snälla någon! Det är
              i och för inget dåligt förslag, men det är så lite i marginalen
              att det inte kan påverka i det stora hela.
            </seg>
            <seg n="80b6b7cc">
              Jag är inte heller nöjd när du pratar om att vi kan få en energieffektivisering
              i industrin på en terawattimme om året. Vad är det? Vi måste gå
              mycket längre. Du verkar inte riktigt ha förstått allvaret i de
              här förändringarna. Vi måste göra mycket stora resurssatsningar
              och förändringar i Sverige för att vi ska nå fram till en hållbar
              utveckling.
            </seg>
          </u>
          <note n="bf58124e">
            Partiledardebatten var härmed avslutad.
          </note>
          <note n="ad069fa5">
            Ajournering
          </note>
          <note n="766225cf">
            Kammaren beslutade kl. 12.46 på förslag av förste vice talmannen
            att ajournera förhandlingarna till kl. 16.00.
          </note>
          <u who="peter_eriksson_83518c" xml:id="i-83c4b7c8187f5d0f-0" n="7e522139" prev="i-c5a113bdd1318c71-0">
            <seg n="764fb9fe">
              Återupptagna förhandlingar
            </seg>
            <seg n="7fee6186">
              Skälet till dröjsmålet är tjänsteresa.
            </seg>
            <seg n="a19d18a9">
              Skälet till dröjsmålet är tjänsteresa och andra sedan tidigare
              inbokade arrangemang.
            </seg>
            <seg n="7fee6186">
              Skälet till dröjsmålet är tjänsteresa.
            </seg>
            <seg n="16088d59">
              KOM(2006)402
            </seg>
          </u>
          <note n="512dfb3b">
            Förhandlingarna återupptogs kl. 16.00.
          </note>
          <note n="4880986f">
            2 § Justering av protokoll
          </note>
          <note n="e852956e">
            Justerades protokollet för den 7 juni.
          </note>
          <note n="4f75c913">
            3 § Anmälan om fördröjda svar på interpellationer
          </note>
          <note n="af814021">
            Till riksdagen hade inkommit följande skrivelser:
          </note>
          <note n="3b4e27f3">
            Interpellation 2006/07:605
          </note>
          <note n="8a02b56e">
            Interpellation 2006/07:605 Sveriges möjligheter att bevilja flyktingar
            från Turkiet asyl
          </note>
          <note n="82ba9021">
            Interpellationen kommer att besvaras måndagen den 18 juni 2007.
          </note>
          <note n="78d391b8">
            Gustaf Lind
          </note>
          <note n="d52776a4">
            Interpellation 2006/07:606
          </note>
          <note n="e3fb9532">
            Interpellation 2006/07:606 Sekretessen i samverkansgrupper
          </note>
          <note n="b33e5408">
            Interpellationen kommer att besvaras fredagen den 15 juni 2007.
          </note>
          <note n="78d391b8">
            Gustaf Lind
          </note>
          <note n="731b24f1">
            Interpellation 2006/07:611
          </note>
          <note n="3438d7d3">
            Interpellation 2006/07:611 Sjukvård till asylsökande och gömda
          </note>
          <note n="82ba9021">
            Interpellationen kommer att besvaras måndagen den 18 juni 2007.
          </note>
          <note n="78d391b8">
            Gustaf Lind
          </note>
          <note n="36e995c1">
            4 § Anmälan om inkomna faktapromemorior om förslag från Europeiska
            kommissionen
          </note>
          <note n="92152bc2">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="35d21092">
            KOM(2007)13
          </note>
          <note n="9d56f5c1">
            5 § Hänvisning av ärende till utskott
          </note>
          <note n="a38779fb">
            Föredrogs och hänvisades
          </note>
          <note n="962a9027">
            6 § Förnyad bordläggning
          </note>
          <note n="61b201b1">
            Föredrogs och bordlades åter
          </note>
          <note n="6e6f529f">
            7 § En anpassad försvarsunderrättelseverksamhet
          </note>
          <note n="6824ba64">
            Föredrogs
          </note>
          <note n="833251ab">
            I detta ärende hade framställts yrkande enligt 2 kap. 12 § tredje
            stycket regeringsformen av Britt Bohlin Olsson m.fl. (s, v, mp)
            om att de i betänkandet framlagda lagförslagen skulle vila i minst
            tolv månader.
          </note>
          <note type="speaker" n="2ae25395">
            Anf. 100 PETER JONSSON (s):
          </note>
          <u who="unknown" xml:id="i-8e8dbf247d7b8ed9-0" n="1b8c70a7">
            <seg n="8c0c74ac">
              Fru talman! Nu ska vi diskutera betänkandet En anpassad försvarsunderrättelseverksamhet
              . Jag vill först yrka bifall till våra två reservationer i betänkandet.
            </seg>
            <seg n="795be7ac">
              Under de minuter jag kommer att ta kammarens tid i anspråk kommer
              ni att märka att jag har en röd tråd i hela mitt anförande. Den
              röda tråden är att socialdemokratin sätter Sveriges säkerhet främst.
            </seg>
            <seg n="999474bd">
              Den här frågan handlar inte om huruvida vi är för eller emot
              FRA. För oss socialdemokrater är det tydligt att Sverige behöver
              Försvarets radioanstalt för att informera oss om omvärldsläget
              och för att skydda landet och våra fredsfrämjande insatser.
            </seg>
            <seg n="5702d731">
              Vi välkomnar en ny lag på det här området. Anledningen till att
              vi begär vilandeförklaring är att lagförslaget inte tydligt når
              upp till de integritetsskyddskrav som vi ställer. Åtgärderna är
              långtgående. Därför krävs det ett långtgående integritetsskydd.
            </seg>
            <seg n="dbc867f1">
              Det finns flera brister i den borgerliga regeringens proposition.
              Det saknas integritetsskyddskompetens inom alla delar av den nya
              organisationen. I stället fokuseras det på den tekniska kompetensen,
              till exempel inom FRA:s integritetsskyddsråd. Det ger en snedvriden
              bild och tenderar att missgynna de personer som kan utsättas för
              avlyssningen.
            </seg>
            <seg n="40f6d261">
              Vi saknar en specifik katalog över vilka hot mot landet det handlar
              om vid avlyssning av den enskilde. Det rådande läget tillåter
              i hög grad en godtycklig bedömning som tenderar att missgynna
              den enskilde. Det minsta man kan begära är att medborgarna vet
              när de riskerar att utsättas för avlyssning.
            </seg>
            <seg n="d21c62af">
              Den sammanlagda bilden blir att försvarsunderrättelsesystemet
              gynnas på bekostnad av den enskilde. Vi socialdemokrater har lyssnat
              på remissinstanserna och de kunniga inom det här området. Utifrån
              deras kritik har det tagits fram förslag om att rätta till brister
              i lagförslaget.
            </seg>
            <seg n="56408bd4">
              Vi socialdemokrater tog fram tio punkter med förbättringsåtgärder
              som inriktas mot att förbättra integritetsskyddet. Det var tio
              seriösa förslag som bemöttes positivt av experterna på området.
            </seg>
            <seg n="1bbcbf62">
              Det första förslaget var en förändring av mandatet till yttre
              väpnat hot. I propositionen står det yttre hot. Det är viktigt
              att man tar ett steg i taget för att verkligen skapa förutsättningar
              för den enskildes integritet.
            </seg>
            <seg n="14c9c5f1">
              Vi ville utreda om det fanns möjlighet för en domstol att se
              över tillståndsgivningen för signalspaning. Vi pratar alltså om
              en utredning här.
            </seg>
            <seg n="09032d2d">
              Vi ville också utreda hur rättssäkerheten ska kunna stärkas vid
              regeringens beställning av underrättelse, exempelvis genom yttrande
              från en domstol.
            </seg>
            <seg n="94466146">
              Vi föreslog att tillståndsgivningen skulle gälla inriktning,
              beskrivning av behovet, proportionalitetsbedömning samt sökord
              och vem som är uppdragsgivare.
            </seg>
            <seg n="d7ef4097">
              Vi föreslog ett oberoende organ för efterhandskontroll med judiciell
              kompetens, integritetsskyddskompetens och parlamentarisk anknytning.
              Kontrollorganet skulle ha en skyldighet att omedelbart rapportera
              till riksdagen om det fanns minsta tvekan kring ett beslut från
              regeringen om signalspaning. Kontrollorganet skulle vidarerapportera
              till riksdagen minst en gång om året.
            </seg>
            <seg n="92af4b31">
              Vi föreslog också tydligare regler för hur information som fås
              vid signalspaning får användas, en katalog över vilka integritetsintrång
              som får anses vara proportionerliga mot olika syften vid försvarsunderrättelser
              och en katalog över vad som anses vara av synnerlig vikt för verksamheten
              och därmed medge signalspaning mot en enskild person.
            </seg>
            <seg n="6f1054c8">
              Vissa av de här förslagen har alliansen inte kunnat bortse ifrån
              och har därför tagit dem till sina egna. Men det är helheten som
              skapar integritetsskyddet för individen. Det går inte att lappa
              och laga i ett lagförslag med sådana uppenbara brister.
            </seg>
            <seg n="112c2122">
              Vi hade en förhandling i utskottet som jag tyckte var konstruktiv
              jag och Karin Engström men vi kan tänka efter hur vi beredde förslaget
              när det gäller försvarsbeslutet 2004. Då hade Försvarsberedningen
              uppdraget att verkligen analysera konsekvensen av den förändring
              till ett insatsförsvar som vi ville ha. Man jobbade intensivt,
              och vi kom över blockgränsen överens om en inriktning. På samma
              sätt jobbade vi konstruktivt i vårt utskott.
            </seg>
            <seg n="af35cacb">
              Men när vi kom till själva beslutet här i kammaren tog alliansen
              sitt pick och pack utifrån mer resurser för internationella insatser.
              Det tyckte jag var jättesynd. Det var den första bristen när det
              gäller att hitta blocköverskridande överenskommelser på detta
              viktiga politikområde.
            </seg>
            <seg n="d940cb4b">
              Jag tycker när det gäller den diskussion som har funnits att
              vi nu släpper den förutsättning och inriktning som har varit för
              svensk försvars- och säkerhetspolitik. Det stämmer inte med den
              om man utgår från den diskussion och debatt som vi hade här. Det
              är en mycket större fråga som gäller hela Försvarsmaktens utveckling
              och inriktning. Jag tycker att det var olyckligt.
            </seg>
            <seg n="9f8cb919">
              Vi behöver inte stressa igenom det här viktiga beslutet. Om det
              visar sig att alliansen inte går med på vårt förslag till förändringar
              det verkar som att det blir så är det ert fulla ansvar att säkerställa
              att Sveriges behov av underrättelse tillgodoses utan att integritetsskyddet
              kränks.
            </seg>
          </u>
          <note n="474cfb25">
            I detta anförande instämde Mats Berglind, Michael Hagberg, Peter
            Jeppsson, Åsa Lindestam och Ulrica Messing (alla s).
          </note>
          <note type="speaker" n="6254da8a">
            Anf. 101 ALICE ÅSTRÖM (v):
          </note>
          <u who="alice_astrom_01eda6" xml:id="i-3452615698faa347-19" n="1e568192">
            <seg n="f80116a4">
              Fru talman! När vi i dag debatterar propositionen En anpassad
              försvarsunderrättelseverksamhet är det en stor och viktig debatt.
              Det är en debatt som handlar om alliansfrihet, neutralitet, hur
              vi inom Försvarsmakten och inom det svenska försvaret ska kunna
              skaffa oss underrättelser och inte vara beroende av underrättelsetjänster
              i andra länder. Det är en viktig fråga, och det går inte att bortse
              ifrån att det finns ett stärkt behov av att ha en egen underrättelsetjänst.
            </seg>
            <seg n="52811e74">
              Därför är det ganska sorgligt att vi står i det läge som vi gör
              i dag i Sveriges riksdag. Vi har fått en proposition som har en
              mängd brister när det gäller skyddet för den personliga integriteten.
              Det är brister när det gäller rättssäkerhet. På många områden
              är det tyvärr ett hafsverk där man inte har analyserat konsekvenserna
              av de förslag som man lägger fram.
            </seg>
            <seg n="cfc44763">
              Vi såg bristerna i propositionen. Man lät kontrollen ligga under
              FRA från början. Det var inte en oberoende instans som skulle
              stå för kontrollen. Man hade inte gjort avvägningar i fråga om
              vad detta kunde innebära när det gäller yttrande- och tryckfriheten,
              gränsdragningarna och problemen när det gäller meddelarfriheten.
              Man hade inte tittat på vad frågan om advokatsekretessen skulle
              kunna innebära. Det var alltså ett hafsverk på väldigt många områden.
              Och det går inte att bara se denna proposition som ett enstaka
              fall, en enstaka proposition.
            </seg>
            <seg n="816de498">
              Fru talman! Jag måste faktiskt säga att under behandlingens gång
              och under debattens gång, då kritik har riktats mot förslaget,
              och den kritiken har varit hård, från Advokatsamfundet, från åklagarväsendet,
              från polisen och från Säpo, har det skett förbättringar. I det
              förslag som ligger i kammaren i dag har det införts flera rättssäkerhetsgarantier.
              Det har blivit en tydligare gränsdragning i fråga om vem som ska
              ge tillstånden, vem som sedan ska kontrollera att tillstånden
              faktiskt har följts och att man inte har gjort ett övertramp.
            </seg>
            <seg n="440ec605">
              Men, fru talman, det räcker inte. Om man ser detta förslag tillsammans
              med många andra ser man att frågan om skyddet för den personliga
              integriteten och frågan om rättssäkerhet är frågor som har kommit
              på undantag.
            </seg>
            <seg n="de564001">
              Rätten till respekt för privatlivet är faktiskt en mänsklig rättighet
              och en förutsättning för demokrati. Och det är just skyddet av
              demokratin och individen som gör att vi faktiskt vill ha ett försvar
              och som gör att vi vill ha en försvarsmakt som också har en underrättelsetjänst.
              Det är för att skydda viktiga värden. När man då inte klarar av
              att göra en avvägning mellan medlen för att skydda dessa värden
              och skyddet och rättigheterna för den enskilda individen, då har
              man faktiskt missat hela poängen.
            </seg>
            <seg n="98164a9b">
              Fru talman! Jag sitter också i Integritetsskyddskommittén. Det
              är en väldigt intressant kommitté, och det är många år sedan vi,
              faktiskt tillsammans med Moderaterna, började driva kravet på
              att tillsätta en sådan kommitté. Gun Hellsvik och jag krävde gång
              på gång i debatterna i kammaren, mot bland andra Socialdemokraterna,
              att vi var tvungna att tillsätta en kommitté som i ett helhetsperspektiv
              såg över integritetsfrågorna och skyddet för den enskilda individen.
              Det går nämligen att genomföra lagstiftningsförändringar en här
              och en där och säga att man skapar tillräckliga rättssäkerhetsgarantier
              och har argument för varje enskilt förslag. Men man saknar en
              överblick över effekterna för den enskilda individen. Hur långt
              skyddar vi den enskilda individen?
            </seg>
            <seg n="a2fe8a71">
              Efter ett par år fick vi ett genomslag, och kommittén tillsattes.
              Integritetsskyddskommittén har nu kommit med ett delbetänkande.
              Den första uppgiften som vi gjorde var att granska lagstiftningsarbetet
              och huruvida man i det hade tagit hänsyn till den personliga integriteten,
              huruvida man hade tagit hänsyn till regeringsformen om proportionalitet,
              effektivitet och behov och hur man hade kunnat väga dessa tre
              saker mot varandra eftersom vi är skyldiga att göra det i den
              här kammaren när vi bedriver lagstiftningsarbete. En helt enig
              kommitté, från Moderaterna till Vänsterpartiet, stod bakom delbetänkandet.
              Och det som vi kunde konstatera var att skyddet för den personliga
              integriteten inte är någonting som har stått högt på dagordningen
              under de senaste åren. Bristerna i lagstiftningen har varit påtagliga.
            </seg>
            <seg n="f6f19419">
              Vi konstaterar också att det inte fungerar att i efterhand, när
              man inte har gjort analysen, kasta in små rättssäkerhetsgarantier
              och att i efterhand säga: Oj, här går vi nog in på den personliga
              integriteten, och här får vi nog se till att vi skapar något organ
              som kontrollerar att detta inte missbrukas.
            </seg>
            <seg n="f70a6f45">
              Tyvärr är det detta som har hänt med denna produkt. Många av
              förslagen är bra, men de är inkastade i efterhand under hårt tryck.
              Det finns fortfarande ingen grundläggande analys i betänkandet
              där man har gjort de avvägningar som vi som lagstiftare enligt
              grundlagen är skyldiga att göra.
            </seg>
            <seg n="b00dddef">
              Fru talman! Det finns fortfarande stora brister i förslaget.
              Förslaget om att utvidga FRA:s mandat till att handla om yttre
              hot i stället för yttre militära hot är en stor utvidgning. När
              det gäller yttre hot talar vi om den nya säkerhetspolitiska hotbilden.
              Där nämns miljöhoten, oljeutsläpp, internationell brottslighet,
              terrorism, vapensmuggling, människosmuggling, människor på flykt,
              flyktingströmmar. En mängd frågor räknas upp, och man säger att
              detta är det nya säkerhetspolitiska läget. Men man har inte klarat
              av att göra avgränsningen mellan militärens uppgifter och den
              polisiära uppgiften. Försök har gjorts. En del förändringar har
              gjorts. Men det är fortfarande inte tillräckligt.
            </seg>
            <seg n="1c8f2886">
              Fru talman! Från Vänsterpartiets sida menar vi att man måste
              sätta in detta förslag i ett sammanhang med annan lagstiftning.
              Det handlar inte bara om Försvarets radioanstalt och deras möjligheter.
              Det handlar om vår uppgift som lagstiftare. Det handlar om respekten
              för grundlagen. Det handlar om respekten för den enskilda individen.
            </seg>
            <seg n="f442bb8c">
              Jag skulle gärna från denna talarstol vilja höra om de borgerliga
              företrädare som står bakom detta med gott samvete kan säga till
              svenska folket: Vi har gjort den fullständiga analysen. Vi har
              gjort en proportionalitetsbedömning, en effektivitetsbedömning,
              en behovsbedömning, och vi har gjort avvägningen. Vi har analysen,
              och vi kan med gott hjärta och med gott samvete säga att detta
              är gjort.
            </seg>
            <seg n="68d80850">
              I betänkandet sägs det på flera ställen från utskottets sida
              att man har gjort skärpningar på flera områden. Men utskottet
              kan inte heller utesluta att det kan behövas fler rättssäkerhetsåtgärder
              framöver eller att nya åtgärder kan behöva vidtas.
            </seg>
            <seg n="c8aab11a">
              Det är bra att man är positiv till att alltid förstärka rättssäkerheten.
              Men jag ser det som ett tecken på att man även från den borgerliga
              majoriteten har sett de brister som finns.
            </seg>
            <seg n="37833bb8">
              Från Vänsterpartiets sida anser vi att det är orimligt att man
              fattar beslut om en lagstiftning som på ett så genomgripande sätt
              möjliggör en avlyssning och en övervakning av människor, även
              svenska medborgare. Även om vi säger att detta ska handla om utländska
              förhållanden, står det tydligt för var och en som läser i betänkandet
              att det inte kommer att undvikas att det handlar om svenska medborgare.
              Det kan inte undvikas att det handlar om svensk kommunikation.
            </seg>
            <seg n="b0c02221">
              Återigen: Skyddet för yttrande- och tryckfriheten och för meddelarfriheten
              är en så viktig demokratisk grundläggande princip som vi i Sverige
              är stolta över och som vi med stolthet visar på när vi kritiserar
              de brister som finns i andra länder. Inte ens där har vi klarat
              av uppgiften.
            </seg>
            <seg n="045f429e">
              Det som sägs i betänkandet är att om sådana uppgifter kommer
              in vid inhämtningen ska de omedelbart förstöras. Om så inte skett
              ska den kommitté som granskar att tillstånd och regelverk följts
              beordra att informationen förstörs.
            </seg>
            <seg n="34e0f54c">
              För mig är det här inte tillräckligt. Kunskapen och vetskapen
              att man redan läst kommunikationen och att denna redan är avlyssnad
              är ju nödvändigt för att det ska gå att bedöma om den faller under
              just den här lagstiftningen kommer att finnas och riskerar att
              bli använda även om uppgiften i sig blir förstörd. En sådan analys
              saknas fullständigt i det här förslaget.
            </seg>
            <seg n="f7a319ea">
              Därför, fru talman, yrkar jag bifall till reservation 2 under
              punkt 1 innebärande avslag på propositionen. Men för tydlighetens
              skull vill jag också säga att vi om avslagsyrkandet inte går igenom
              och propositionen antas av riksdagen har ett förslag om bordläggning,
              om att förslaget får vara vilande under ett år.
            </seg>
          </u>
          <note type="speaker" n="2a6e33dd">
            Anf. 102 PETER RÅDBERG (mp):
          </note>
          <u who="peter_radberg_980aa0" xml:id="i-4a6a3d6bd0581786-0" n="79350948">
            <seg n="188baca5">
              Fru talman! Det har behövts många hundra år av politisk kamp
              för att bygga upp ett samhälle med rättssäkerhet och med respekt
              för individens integritet, något som det dock går mycket fort
              att avveckla.
            </seg>
            <seg n="a7250c34">
              Den grundläggande fråga som den här debatten handlar om är om
              vi vill ha en stat med obegränsad rätt och möjlighet att övervaka
              och avlyssna allt som vi gör.
            </seg>
            <seg n="bd5a6f86">
              Vi minns alla vad som hände för cirka tio år sedan då staten
              på ett omänskligt sätt bokstavligen förstörde många människors
              liv genom Säpos spaningar på oskyldiga människor. Det ledde fram
              till en av vår tids största skandaler. Det jag nu pratar om är
              svensk nutidshistoria och något som inte får hända en gång till.
            </seg>
            <seg n="d49f9ad0">
              Det lagförslag som nu ligger på våra bord ger regeringen och
              myndigheterna obegränsad rätt att avlyssna medborgare när det
              gäller e-post, telefon, mobiltelefon och sms. Det finns inga definitioner
              eller begränsningar utan bara det vaga begreppet yttre hot.
            </seg>
            <seg n="0a34be9b">
              Propositionen ger rätten att tolka vad som menas med just yttre
              hot. I praktiken är det försvarsministern som ges befogenheter
              att övervaka och tolka detta. Det anser jag är helt oacceptabelt
              i en rättsstat. Regeringen kan avlyssna vem och vad den vill.
              Det behövs ingen domstols eller myndighets godkännande.
            </seg>
            <seg n="3347d445">
              Miljöpartiet delar de farhågor som Säkerhetspolisen, Amnesty
              International med flera uttrycker att den föreslagna beskrivningen
              av nya hot är så vag att det inte går att förutse vilka företeelser
              som kan komma att bli föremål för verksamhetens intresse.
            </seg>
            <seg n="37a0a2c5">
              Jag vill återge vad Advokatsamfundets generalsekreterare Ann
              Ramberg säger: Jag vill understryka att det här är mer omfattande
              än vad man tillåter i George Bushs USA. Där har man infört en
              skyldighet att gå till domstol när man ska ägna sig åt signalspaning.
            </seg>
            <seg n="5b66952e">
              Det är dock något som den borgerliga regeringen och försvarsminister
              Mikael Odenberg tar ganska lätt på.
            </seg>
            <seg n="0e3d43e0">
              Jag vill också när jag ändå är i gång återge vad Oscar Swartz
              skribent, IT-veteran och författare säger. Han säger nämligen
              att det tekniska system som regeringen vill installera alltså
              en statlig superdator hanterat av Försvarets radioanstalt, FRA,
              de facto kommer att avlyssna hela svenska folket.
            </seg>
            <seg n="1ecf395b">
              Vad diskussionen egentligen handlar om är vilken information
              som systemet ska låta superdatorn dra ut och spara samt procedurerna
              för att hantera detta. Försvarsministern vet att det när systemet
              väl är på plats räcker med att ändra några programrader för att
              det ska vara möjligt att dra ut och spara annan information.
            </seg>
            <seg n="961a6218">
              FRA-lagen inleds så här: Försvarsunderrättelseverksamhet skall
              bedrivas till stöd för svensk utrikes- och säkerhets- och försvarspolitik
              samt i övrigt för kartläggning av yttre hot mot landet.
            </seg>
            <seg n="7b92cccc">
              Man ändrar alltså skrivningen från, som vi tidigare talat om,
              yttre militära hot till yttre hot, vilket nu inkluderar allt från
              flyktingströmmar till räntespekulationer och, sannolikt, fildelning.
            </seg>
            <seg n="f62336c5">
              Vad betyder yttre hot?
            </seg>
            <seg n="077f7fbf">
              Den generella avlyssningen av svenska folkets telefon- och e-posttrafik
              är ett sådant kliv bort från rättssäkerhetsprincipen att enbart
              enskilda brottsmisstänkta ska kunna utsättas för integritetskränkandet
              att detta är att se som ett paradigmskifte i svensk rättshistoria.
            </seg>
            <seg n="3e3bae2b">
              Om man lägger fram ett förslag om att inskränka denna rättighet
              för våra medborgare är det rimligt att kräva att regeringen motiverar
              varför just den här nya lagen ska införas. Men i propositionen
              finns det ingen rimlig motivering till att man ska ha just de
              här åtgärderna.
            </seg>
            <seg n="3607b069">
              Bevisbördan måste ligga på den som vill ha rätten att avlyssna
              i vårt privatliv. Regeringen måste konkret berätta vad den vill
              skydda oss från och hur denna avlyssning skulle kunna vara till
              hjälp med detta.
            </seg>
            <seg n="f8d861cd">
              Det handlar om att sätta sig över rättigheter som är skyddade
              både i Europakonventionen och i regeringsformen och som är grundläggande
              medborgerliga rättigheter.
            </seg>
            <seg n="906259f0">
              Både den tidigare regeringen och den nuvarande regeringen har
              valt att bortse från den pågående parlamentariska utredningen
              om situationen vad gäller den personliga integriteten Integrationsskyddskommitténs
              slutsatser.
            </seg>
            <seg n="2b75908c">
              Det är därför, oavsett politisk inställning, högst förvånande
              att man i fråga om regeringens proposition inte väljer att invänta
              kommitténs slutsatser.
            </seg>
            <seg n="eb5799a0">
              Nu är Cecilia Malmström inte här i kammaren. Man ska kanske inte
              prata om dem som inte är närvarande i kammaren. Men Cecilia Malmström,
              vår EU-minister, har gjort ett tappert försök att ge en förklaring
              just till att hela svenska folket skulle avlyssnas. Hon säger:
              Ingrepp i den personliga integriteten måste vägas mot ändamålet.
              Framtidens säkerhetspolitik måste därför inrikta sig på att arbeta
              förebyggande mot ett brett spektrum av hot, med terrorism som
              det kanske mest påtagliga exemplet.
            </seg>
            <seg n="abd4246f">
              Hon nämner till exempel terrorhändelserna i London och det som
              hände i Madrid. I samma andetag säger hon att det inte finns någon
              hotbild mot Sverige. Också för mig som liberal är det självklart
              att se till att ett förslag som detta inte kränker den personliga
              integriteten, säger hon.
            </seg>
            <seg n="fbb4f526">
              Men det är väl precis det som propositionen handlar om. Cecilia
              Malmström verkar inte ha förstått vad den här lagstiftningen går
              ut på. Det känner jag i den här debatten man vill ha kakan och
              samtidigt äta den.
            </seg>
            <seg n="e8e2008b">
              Remissinstanserna skrev att de ville ha ett klargörande om gränsdragningen
              mellan vad polis, säkerhetspolis och försvarsmyndigheter ska göra.
              Detta avfärdas kategoriskt av regeringen utan närmare förklaring.
              Dock finns det en kort beskrivning på s. 17 i propositionen. Där
              finns det en beskrivning av vad man vill övervaka. Bland annat
              nämns terrorismen. Det står också att man ska övervaka grov internationell
              brottslighet. Men det är ju rent polisiära uppgifter.
            </seg>
            <seg n="5c19f939">
              Jag måste också citera vad som står på s. 17 i propositionen:
            </seg>
            <seg n="9b85fc39">
              Det finns också en rad andra fenomen som kan påverka Sveriges
              säkerhet negativt och i vissa fall få säkerhetspolitiska konsekvenser.
              Hit hör t.ex. olika typer av försörjningskriser, ekologiska obalanser,
              miljöhot, etniska eller religiösa konflikter, stora flykting-
              och migrationsrörelser samt ekonomiska utmaningar . Snabba, effektiva
              och samordnade åtgärder från statsmakternas sida för att möta
              denna typ av hot eller påfrestningar kan i många fall underlättas
              av den förvarning som en effektiv underrättelseverksamhet kan
              bidra med.
            </seg>
            <seg n="904b55ac">
              Fru talman! Det betyder i klartext att FRA ska ägna sig åt alla
              stora nationella och internationella politiska frågor som över
              huvud taget finns och diskuteras i dag. Den texten på s. 17 är
              helt enkelt makalös.
            </seg>
            <seg n="440c7cd0">
              Är det här uppgifter som FRA och Sverige ska syssla med? Är avlyssning
              den rätta metoden för att till exempel lösa miljöhoten, som det
              står på s. 17?
            </seg>
            <seg n="96128f3d">
              Det jag framför nu är det som står just i propositionen och det
              som vi ska förhålla oss till. Men majoriteten kommer säkert med
              största sannolikhet att göra sin egen tolkning och säga att det
              här inte kommer att hända och så vidare. Men jag läser vad som
              står i lagtexten, om det skulle gå igenom, och det är det som
              jag tycker är intressant.
            </seg>
            <seg n="5803cedc">
              Jag är ändå mycket glad över att oppositionen har gjort gemensam
              sak och att vi kan bordlägga just den här propositionen, som innehåller
              många brister, i minst ett år.
            </seg>
            <seg n="774eff41">
              Försvarsministern har försvarat förslaget med att avlyssning
              endast gäller den Internettrafik som passerar våra gränser. Men
              då berättar han inte att en stor del av den norska och 90 procent
              av den finska trafiken nästan alltid går via Sverige. Han berättar
              inte heller att huvuddelen av den inhemska svenska Internettrafiken
              också via servrar i utlandet passerar landgränsen innan den går
              fram.
            </seg>
            <seg n="bf9b3eb7">
              Fru talman! Jag måste avslutningsvis kommentera begreppet terrorism.
              Efter den 11 september 2001 är det helt legitimt att komma med
              nästan vilka förslag som helst i terrorismens namn.
            </seg>
            <seg n="082469df">
              Övervakningar på våra flygplatser där man inte ens får ha med
              sig en deciliter cocacola eller en fotfil för att det kan räknas
              som en säkerhetsrisk. Det är inte på det sättet vi ska bekämpa
              terrorismen.
            </seg>
            <seg n="a1688588">
              Men att hotbilden har blivit större i och med att Sverige åtagit
              sig att delta i den internationella kampen mot terrorismen är
              helt klart. När Sverige inte är hotat av terrorism ska vi införa
              en övervakning av hela Sverige för att det finns länder som för
              en självdestruktiv utrikespolitik. Att regeringen handlar på det
              här sättet skyddar inte vårt lands självbestämmande. Det är att
              ge upp självbestämmandet.
            </seg>
            <seg n="87b692f8">
              Jag yrkar bifall till de två reservationerna.
            </seg>
          </u>
          <note type="speaker" n="f39cdea8">
            Anf. 103 KARIN ENSTRÖM (m):
          </note>
          <u who="karin_enstrom_8ae189" xml:id="i-91b97ec9b70e1922-0" n="aafe4f79">
            <seg n="33c5aafb">
              Fru talman! Det är andra gången som vi står i kammaren och debatterar
              den här frågan, och vi kommer säkert att få tillfälle att göra
              det igen. Det har varit en lång resa, som förmodligen inte är
              slut än.
            </seg>
            <seg n="1b0f5791">
              Debatten om en förändrad försvarsunderrättelseverksamhet och
              om lagen om signalspaning har innehållit och innehåller många
              överdrifter och en hel del felaktigheter. Ibland har det känts
              som att man inte har velat diskutera innehållet i propositionen
              utan mest vädrat sina egna förutfattade meningar eller hävdat
              gamla revir.
            </seg>
            <seg n="788b19ed">
              Samtidigt vill jag säga att det är bra att vi har haft och har
              en debatt. Det är nödvändigt, för det här är en svår och viktig
              fråga. Men det är också en fråga där vi hade hoppats på stöd av
              Socialdemokraterna, riksdagens största parti. Tyvärr nådde vi
              inte ända fram.
            </seg>
            <seg n="9efa8142">
              Fru talman! Jag skulle för tydlighetens skull vilja börja med
              att förklara vad som föreslås och varför.
            </seg>
            <seg n="20fb053f">
              Ärendet handlar i huvudsak om två saker. Det första är en utökning
              av för vilka ändamål försvarsunderrättelseverksamhet får bedrivas.
              Det andra är en ny lag om signalspaning som gör det tillåtet att
              spana i tråd eller kabel det är samma sak och som reglerar hur
              signalspaningen får gå till och hur den personliga integriteten
              ska skyddas.
            </seg>
            <seg n="5d10fd2b">
              Ändringarna innebär att mandatet för försvarsunderrättelseverksamhet
              anpassas från yttre militära hot till yttre hot och att det uttryckligen
              anges att verksamheten endast får avse utländska förhållanden.
              Jag återkommer till detta. Gränsdragningen mellan polisiär verksamhet
              och försvarsunderrättelseverksamhet förtydligas.
            </seg>
            <seg n="edb6aeb7">
              Lagen om signalspaning, som är den andra delen, omfattar signalspaning
              för försvarsunderrättelseändamål oavsett om signalerna befinner
              sig i etern, det vill säga luften, eller i tråd. Förslaget innehåller
              flera regler till skydd för den enskildes integritet. Signalspaning
              får ske endast efter inriktning från regeringen och berörda myndigheter.
              Ett särskilt tillståndsförfarande föreslås för myndigheternas
              inriktningar. Förslaget innehåller också regler om när uppgifter
              ska förstöras och hur rapportering ska ske. Verksamheten ska kontrolleras
              i särskild ordning, och det ska vara möjligt för kontrollmyndigheten
              att besluta att inhämtning ska upphöra och att inhämtat material
              ska förstöras.
            </seg>
            <seg n="b285b5a4">
              Varför behövs försvarsunderrättelseverksamheten? En del av debatten
              handlar naturligtvis om det. Vad är behovet?
            </seg>
            <seg n="af132610">
              Dagens säkerhetspolitiska hot, eller hot som kan få säkerhetspolitiska
              konsekvenser, är av en helt annan karaktär än vad de var under
              det kalla kriget. Hoten är ofta gränsöverskridande, asymmetriska,
              icke-militära och kan komma från icke-statliga aktörer. Syftet
              med hela försvarsunderrättelseverksamheten är att ge stöd för
              bedömningar och beslut avseende svensk utrikes-, säkerhets- och
              försvarspolitik, att bidra till det svenska deltagandet i internationellt
              säkerhetssamarbete och att samverka med underrättelser för att
              stärka samhället vid svåra påfrestningar i fred. För att kunna
              göra detta behöver man kunna kartlägga yttre hot mot landet.
            </seg>
            <seg n="f4bbb9bd">
              Varför behövs då möjligheten att få signalspana i tråd? Var det
              inte bra som vi hade det? Vi spanar i etern och ingen annanstans.
            </seg>
            <seg n="15e4a10a">
              Teknikutvecklingen har gjort att en allt mindre del av signaltrafiken
              går i etern. Dagsnoteringen är att mindre än 5 procent av all
              trafik går i etern och all övrig trafik går i tråd. Det är mycket
              billigare nu för tiden. Det innebär att vi i dag riskerar att
              missa mer än 95 procent av signaltrafiken när det gäller att inhämta
              underrättelser. Teknikutvecklingen i sig gör det alltså nödvändigt
              att skapa en teknikneutral signalspaningslag.
            </seg>
            <seg n="8352a0f3">
              Men det här är svårt, därför att all typ av spaning kan innebära
              intrång i den personliga integriteten.
            </seg>
            <seg n="b56f168f">
              Vi i alliansen och utskottet har lyssnat på den kritik som har
              framförts, och vi har deltagit i intern debatt och i den offentliga
              debatten. Vi har lyssnat på konstitutionsutskottet och justitieutskottet,
              både muntligt och genom de yttranden som vi har fått till utskottet.
              Av allt detta har vi tagit intryck.
            </seg>
            <seg n="3a1a6a49">
              Det gör att vi i betänkandet föreslår att regeringens förslag
              kompletteras med ytterligare ett antal konkreta rättssäkerhets-
              och kontrollmekanismer på fem punkter:
            </seg>
            <seg n="c6022fc3">
              Fru talman! För att det ska bli tydligt för alla som lyssnar,
              både här och på andra sätt inte minst för Peter Rådberg och Alice
              Åström och deras partier vill jag trots att det tar lite tid räkna
              upp de ändamål som vi tar upp i betänkandet under punkt nr 1:
            </seg>
            <seg n="9b903af9">
              Inhämtning ska få ske av uppgifter av relevans för att kartlägga
              militära hot mot landet och förhållanden som är relevanta för
              svenskt deltagande i fredsfrämjande och humanitära internationella
              insatser samt kartläggning under pågående insatser av hot mot
              svensk personal eller svenska intressen i övrigt.
            </seg>
            <seg n="2b6211ba">
              Vidare får inhämtningen avse strategisk kartläggning av internationell
              terrorism eller annan grov gränsöverskridande brottslighet som
              kan hota väsentliga nationella intressen.
            </seg>
            <seg n="af80af2d">
              Vidare ska signalspaning få bedrivas för kartläggning av utveckling
              och spridning av massförstörelsevapen och krigsmateriel, yttre
              hot mot samhällets tekniska infrastrukturer i form av till exempel
              kvalificerade IT-relaterade hot, konflikter utomlands med konsekvenser
              för internationell säkerhet och internationella företeelser i
              övrigt av betydelse för svensk utrikes-, säkerhets- och försvarspolitik.
            </seg>
            <seg n="2b2e7096">
              Fru talman! Förslaget handlar inte om avlyssning och brottsbekämpning.
              Det handlar om vår rätt och skyldighet att försvara Sverige, svenska
              intressen och svensk trupp utomlands. Det handlar inte om att
              bevaka en massa svenskar. Det handlar om att få information om
              utländska företeelser som kan innebära ett hot mot Sverige som
              nation.
            </seg>
            <seg n="e5b470ee">
              Det som nu har hänt är att Socialdemokraterna, Vänsterpartiet
              och Miljöpartiet har yrkat på att hela ärendet ska vilandeförklaras
              i tolv månader med hänvisning till 2 kap. 12 § tredje stycket
              i regeringsformen. Detta är man naturligtvis i sin fulla rätt
              att göra, men jag har två invändningar.
            </seg>
            <seg n="7babbb2a">
              Förseningen kan innebära att Sverige går miste om viktig underrättelse.
              Det är också förvånande att de här tre partierna inte har litat
              på sina kolleger i konstitutionsutskottet som redan gjort bedömningen.
              Det framgår mycket tydligt av de avvikande meningar som ni hittar
              i bil. 4 till betänkandet att det endast är delar av förslaget
              som faller under reglerna för vilandeförklaring. Det här håller
              man med om. Jag kan inte tolka det på något annat sätt än att
              man vill förstöra och försena hela ärendet så mycket som möjligt.
              Det tycker jag är ett ovärdigt och tråkigt sätt att använda den
              mycket viktiga grundlagsskyddade rätten vi har att vilandeförklara
              delar av det här ärendet.
            </seg>
            <seg n="cc3751ae">
              Fru talman! Avslutningsvis vill jag hänvisa till Lagrådets yttrande
              som säger att förslaget redan i propositionen innebär en godtagbar
              balans mellan å ena sidan grundlagens och Europakonventionens
              krav på skydd mot intrång i privatlivet och å andra sidan det
              allmännas rätt och skyldighet att svara för att nationella säkerhetsintressen
              kan tillvaratas.
            </seg>
            <seg n="bfe27600">
              Vi har, som jag har sagt, från utskottets sida ytterligare förstärkt
              skyddet för den personliga integriteten på fem punkter, och vi
              kommer noga att följa tillämpningen av signalspaningslagen. Vi
              beklagar att Socialdemokraterna har valt att frånsäga sig ansvaret
              och inte stödja förslaget.
            </seg>
          </u>
          <note n="34176155">
            Jag vill yrka bifall till utskottets förslag till beslut och
            avslag på förslaget att ärendet vilandeförklaras i någon del.
          </note>
          <note n="6dfb6583">
            I detta anförande instämde Annicka Engblom och Krister Hammarbergh
            (båda m), Allan Widman (fp) och Else-Marie Lindgren (kd).
          </note>
          <note type="speaker" n="5ff5c963">
            Anf. 104 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-20" n="1e568192">
            <seg n="2992c2f7">
              Fru talman! Jag skulle kunna ställa många frågor och väldigt
              många av teknisk karaktär, men jag ska försöka uppehålla mig vid
              just frågan om icke-militära hot, som också fanns med i uppräkningen.
              Just genom att konstatera att det inte är icke-militära utan andra
              hot är man genast inne på gränsdragningen mellan polisiära hot,
              militära hot och vad som är säkerhetspolitiska intressen. Det
              är denna stora brist vi pekar på i förslaget.
            </seg>
            <seg n="98fce71c">
              Som jag sade i mitt anförande är det glädjande att man har kunnat
              lyssna och ta till sig en del av kritiken och har gjort förändringar.
              Men det är ganska intressant om man nu från den borgerliga sidan
              anser att det här hade man egentligen inte behövt göra därför
              att Lagrådet har sagt något annat och har sett att de här bristerna
              finns. Då vill jag ställa en mycket konkret och tydlig fråga:
              Hur kan det komma sig att majoriteten i utskottet i det här betänkandet
              inte har gjort ett tillkännagivande till regeringen om de ändringsförslag
              som utskottet föreslår i betänkandet?
            </seg>
            <seg n="ab652bcc">
              I praktiken, fru talman, innebär det att man anser att regeringen
              ska ta till sig det som utskottets majoritet har sagt. Men det
              finns inga klara lagförslag som är tydliga tillkännagivanden från
              utskottets majoritet. I grund och botten handlar det om: Lita
              på oss att lagstiftningen kommer att förändras på det här sättet.
              För mig och Vänsterpartiet är det absolut otillräckligt att ta
              sitt ansvar som lagstiftare genom att säga lita på mig, för det
              är här i riksdagen vi ska fatta de besluten.
            </seg>
          </u>
          <note type="speaker" n="6381a92e">
            Anf. 105 KARIN ENSTRÖM (m) replik:
          </note>
          <u who="karin_enstrom_8ae189" xml:id="i-91b97ec9b70e1922-1" n="aafe4f79">
            <seg n="3cdf9b9c">
              Fru talman! Först och främst måste man fundera på om Vänsterpartiet
              tycker att det är bra att ha en försvarsunderrättelseverksamhet
              och vad den ska få titta på eftersom hotbilden är helt annorlunda.
              I inledningen beskrivs vilka typer av hot som kan finnas i dag.
              När det sedan gäller signalspaning kommer man in på vilken typ
              av hot man menar. Man räknar ganska noggrant upp vad det kan vara
              som kan påverka Sveriges väsentliga nationella intressen, svensk
              trupp utomlands eller svenska humanitära insatser utomlands.
            </seg>
            <seg n="892ef114">
              Jag ser det som bra att kunna få göra det här, för annars står
              vi utan både ögon och öron och får kanske lita till andra underrättelsetjänster
              eller till annan typ av information. Jag tycker att det är ett
              bra förslag.
            </seg>
            <seg n="456baf9c">
              Det är också mycket tydligt i inledningen av lagförslaget vad
              man ska få ägna sig åt och med vilket syfte. Det gör att gränsdragningen
              till polisen blir enkel. Det står mycket tydligt i propositionen
              att det inte har med brottsbekämpning att göra. Det är inte fråga
              om att peka ut någon och säga att personen har gjort det ena eller
              det andra, utan det här avser trender och företeelser som kan
              innebära hot mot Sverige och svenska intressen.
            </seg>
            <seg n="7561d861">
              Sedan, fru talman, kan man alltid dividera om olika tekniker
              i olika utskott. Vi i den borgerliga alliansen är inte så vana
              vid att vara i majoritet. Vi tycker att vi har åstadkommit ett
              bra betänkande, och vi litar på att våra kamrater på andra sidan
              vattnet kommer att fullfölja det som vi i riksdagen förhoppningsvis
              antar.
            </seg>
          </u>
          <note type="speaker" n="53ebb17b">
            Anf. 106 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-21" n="1e568192">
            <seg n="779bb82a">
              Fru talman! Det må så vara att majoriteten i utskottet litar
              på sina kolleger på andra sidan vattnet, men jag tycker ändå att
              det är svagt att man inte kan garantera hela riksdagen att det
              här är de beslut som man fattar. Det är beklagligt.
            </seg>
            <seg n="77b6244f">
              Som jag sade i inledningen ser vi behovet av en försvarsunderrättelsetjänst.
              Vi är för att vi också ska kunna ha ett eget försvar och inte
              vara beroende av andra. Men nu lutar man sig på utredningen som
              kom 1999 och på utredningen som kom efter 11 september. Det rimliga
              hade egentligen varit att tillsätta en parlamentarisk utredning
              och att ta med de nya förutsättningarna. I 11 september-utredningen
              pekar man på att göra en förändring till yttre väpnat hot, men
              där fanns inte heller någon fullständig analys. Det hade varit
              rimligt att ha ett gediget utredningsarbete och remissarbete och
              framför allt att utredningen hade gjort en grundlig analys, som
              lagstiftningen faktiskt kräver.
            </seg>
            <seg n="35c588df">
              Integritetsskyddskommittén riktade oerhört skarp kritik i sitt
              delbetänkande över hur lagstiftningsarbetet har gått till, och
              det stod även Karin Enströms partikamrater i kommittén bakom.
              Betyder det ingenting i dagsläget när man sitter med ett av de
              stora lagstiftningsärendena som gäller skyddet för den personliga
              integriteten och andra viktiga värden?
            </seg>
          </u>
          <note type="speaker" n="a124bf1f">
            Anf. 107 KARIN ENSTRÖM (m) replik:
          </note>
          <u who="karin_enstrom_8ae189" xml:id="i-91b97ec9b70e1922-2" n="aafe4f79">
            <seg n="564b87af">
              Fru talman! Om man är missnöjd med något kan man alltid säga
              att det hade kunnat utredas, beredas och tittas på 200 gånger
              till under en ännu längre period. Det här är ett förslag som är
              berett under många år. Vi kommer säkert att få höra längre fram
              i debatten precis vad som har utretts, hur det har utretts och
              hur vi har kommit fram till det förslag som ligger på riksdagens
              bord i dag.
            </seg>
            <seg n="b8580d20">
              Det är självklart så på alla områden att man alltid kan utreda
              lite till för att få fram det ultimata lagförslaget. Men om vi
              alltid ska vänta på att vi kan få fram något ännu bättre eller
              att nya saker skulle kunna komma in, kommer vi aldrig att kunna
              fatta några beslut över huvud taget i riksdagen.
            </seg>
            <seg n="62f408b6">
              Det här har utretts. Den förra regeringen hade ett nästan färdigt
              förslag, men det kom ett val emellan. Vi har nu en proposition
              och ett betänkande som gör att vi förbättrar skyddet för den personliga
              integriteten. Och vi gör det nu möjligt att få ta del av de 95
              procent som vi inte kan få ta del av i dag, och vi reglerar hur
              det ska gå till. Det tycker jag är bra.
            </seg>
            <seg n="4eca4b98">
              Sedan är det klart att Integritetsskyddskommitténs betänkande
              har betydelse. Vi måste se vad slutbetänkandet kommer att innehålla,
              och det måste både vi här i riksdagen och regeringen ta hänsyn
              till.
            </seg>
          </u>
          <note type="speaker" n="c6987ee9">
            Anf. 108 PETER RÅDBERG (mp) replik:
          </note>
          <u who="peter_radberg_980aa0" xml:id="i-4a6a3d6bd0581786-1" n="79350948">
            <seg n="efe62982">
              Fru talman! Jag vill också ta upp det som Alice sade inledningsvis,
              nämligen tillkännagivandet. Det skulle ha varit bättre tyngd hos
              regeringen och majoritetspartierna om det låg med i lagförslaget.
              Nu blir det ett tillkännagivande, och som hon sade hoppas man
              att regeringen ska ta till sig det. Det är oerhört vagt för att
              vara denna typ av lagstiftning. Jag är mycket förvånad.
            </seg>
            <seg n="3c8eb2e1">
              Detta kom till när man fick kritik. Då lade man till dessa punkter,
              och nu hoppas man på att regeringen i sin goda vilja ska ta till
              sig detta.
            </seg>
            <seg n="1c0d2bb2">
              Jag vill landa på det yttre hotet som vi säkert kommer att tala
              om ganska mycket och hur man ska definiera det. Det är en ganska
              fantastisk skrivelse att man inte låter någon domstol avgöra detta,
              utan man låter regeringen eller försvarsministern vara den som
              ytterst avgör vad som ligger i begreppet yttre hot.
            </seg>
            <seg n="83f791fa">
              Karin Enström räknar upp en massa saker som man har skrivit in
              för vad som kommer att gälla. Men det är helt oväsentligt i en
              situation när det kanske händer något. Då gäller inte det. Då
              är det försvarsministern och regeringen som ytterst avgör vad
              yttre hot är. Det är mitt första frågetecken.
            </seg>
            <seg n="aed12a4a">
              Det andra gäller skillnaden mellan vad polis, säkerhetspolis
              och försvarsmyndighet ska göra. Läser du propositionen står det
              inget om att det finns någon åtskillnad i uppdrag, utan det flyter.
              Varför kan det inte bli något klargörande på den punkten?
            </seg>
          </u>
          <note type="speaker" n="562ffd4e">
            Anf. 109 KARIN ENSTRÖM (m) replik:
          </note>
          <u who="karin_enstrom_8ae189" xml:id="i-91b97ec9b70e1922-3" n="aafe4f79">
            <seg n="851ea56d">
              Fru talman! Om vi börjar med vem som ska bedöma vad som är yttre
              hot så skulle det vara ännu konstigare om en domstol, en ensam
              rådman i någon tingsrätt, satt och bedömde vad yttre hot kan vara
              för något.
            </seg>
            <seg n="0f62c236">
              Det som nu föreslås är att man ska skapa en myndighet som ansvarar
              för tillståndsgivningen och en annan del som ansvarar för kontrollen
              och granskar hur detta går till. Vid tillståndsgivningen ska man
              mycket noga göra just denna bedömning. Man ska ha två erfarna
              domare, och det ska vara representanter från partigrupperna i
              riksdagen. Det ska inte vara samma människor, men det ska vara
              samma goda kompetens i de båda grupperna. Ena gänget ger tillstånden,
              andra gänget gör kontrollen.
            </seg>
            <seg n="abcdbb78">
              Då har man några som arbetar med detta kontinuerligt och som
              gör mycket strikta bedömningar efter sådant som man kanske inte
              kan sätta i lag men som man måste skriva föreskrifter för hur
              det ska gå till. Då har man delat på tillståndsgivning och kontroll.
              Det innebär att man inte hamnar i situationer där man helt urskillningslöst
              eller på mycket lösa boliner kan spana på vem som helst, utan
              det gäller yttre hot, utländska förhållanden och som det mycket
              noggrant står i propositionen sådant som kan påverka vår nationella
              säkerhet väsentligt. Man måste göra en proportionalitetsbedömning
              om detta är rätt eller inte.
            </seg>
            <seg n="da6b6bc8">
              Sedan finns den andra kontrollmekanismen. Skulle det visa sig
              att det inte riktigt är det man har gett tillstånd till och det
              bedrivs en inhämtning som inte överensstämmer med de regler som
              finns kan man gå in och avbryta inhämtningen. Det är stor skillnad
              mot hur det går till i dag, och det är en stor förbättring.
            </seg>
            <seg n="746311a1">
              Det har också visat sig i andra sammanhang att efterhandskontroll
              alltid är mer effektivt än förhandskontroll.
            </seg>
          </u>
          <note type="speaker" n="054b5e3f">
            Anf. 110 PETER RÅDBERG (mp) replik:
          </note>
          <u who="peter_radberg_980aa0" xml:id="i-4a6a3d6bd0581786-2" n="79350948">
            <seg n="c03b5cac">
              Fru talman! Oavsett hur mycket du talar, Karin Enström, kommer
              det yttre hotet ändå bedömas av Mikael Odenberg i slutändan. Det
              är han som kommer att avgöra vad det yttre hotet är, så man kan
              skriva vad man vill.
            </seg>
            <seg n="02ace3fa">
              Det är oerhört viktigt att detta kommer fram när vi ska ta en
              ny lag i Sverige där man inte direkt kan peka på vad som gäller.
              Sker det ett brott vet vi om man ska få fängelse i tre månader
              eller ett år. Där är det bra tydlighet. Här är det inte det på
              samma sätt.
            </seg>
            <seg n="0cd80bfc">
              Ska man avlyssna någon i USA krävs det ett domstolsbeslut. I
              Sverige behöver man enligt regeringens förslag inte det. Det är
              en oerhörd skillnad om vi jämför med USA som vi kan ha ganska
              mycket åsikter om. I detta fall går ni ett steg längre med liberalismen
              när det gäller att avlyssna folk. Det är en mycket märklig situation
              som vi får uppleva.
            </seg>
            <seg n="f931421d">
              Oavsett vad ni säger om det yttre hotet har de remissinstanser
              som har sett på detta kritiserat det oerhört hårt. Det verkar
              Karin Enström ta lätt på, och det förvånar mig lite grann att
              man inte kan vara lite mer ödmjuk på den punkten.
            </seg>
          </u>
          <note type="speaker" n="27477ea7">
            Anf. 111 KARIN ENSTRÖM (m) replik:
          </note>
          <u who="karin_enstrom_8ae189" xml:id="i-91b97ec9b70e1922-4" n="aafe4f79">
            <seg n="cc9fd937">
              Fru talman! Det är en viktig fråga. Det är också därför som vi
              skriver om den i betänkandet, och det beskrivs noggrant i propositionen.
            </seg>
            <seg n="f1b1661a">
              Jag vill återkomma till att det känns som att Miljöpartiet hela
              tiden förväxlar vad brottsbekämpning är med vad underrättelseinhämtning
              är och vad polisens uppgift är med vad statens och regeringens
              uppgift är det som i lagen skrivs som det allmännas rätt och skyldighet
              att tillvarata nationens intressen.
            </seg>
            <seg n="2d181214">
              Underrättelseinhämtning handlar om att titta på företeelser,
              trender och saker som kan komma att påverka och som man kanske
              måste göra något för att bemöta. Men det handlar inte om att fånga
              in en bov, samla bevis och säga att nu har vi hört det och det
              och därför ska vi nu döma dig. Det är två helt olika delar. Det
              ena handlar om underrättelseinhämtning, det andra om att gå in
              och lyssna på en eller flera personer för att samla in bevis.
              Det känns som att Miljöpartiet fortfarande inte har förstått att
              det är två helt olika saker.
            </seg>
            <seg n="67145f3c">
              Det handlar inte bara om det militära försvarets möjligheter,
              utan det är regeringen och de myndigheter som regeringen ger tillstånd
              till som kan få inhämta information till skydd för Sverige och
              svenska intressen.
            </seg>
            <seg n="4f84a450">
              Jag har därför svårt att förstå de överdrifter som kommer från
              Miljöpartiet i denna fråga. Det är ett väl avvägt förslag; det
              är det många som tycker. Man kan alltid ha kritik; vi tycker inte
              exakt samma sak. Men det är tråkigt att Miljöpartiet har gjort
              en annan bedömning nu i går eller i dag än vad man gjorde i konstitutionsutskottet
              där man ändå bedömde att det bara var de delar av förslaget som
              handlar om fri- och rättigheter som skulle vilandeförklaras.
            </seg>
          </u>
          <note type="speaker" n="87fa43d5">
            Anf. 112 STAFFAN DANIELSSON (c):
          </note>
          <u who="staffan_danielsson_559bd0" xml:id="i-f90f6004c82e6b9d-0" n="85b6c541" next="i-df2083144d49b8cd-0">
            <seg n="28b5f76a">
              Fru talman! Jag instämmer i vad Karin Enström sade i sitt anförande.
            </seg>
            <seg n="048f1238">
              I den bästa av världar skulle det givetvis inte behövas vare
              sig underrättelseinhämtning eller signalspaning mot yttre hot
              och utländska förhållanden. Det skulle ju heller inte behövas
              något försvar eller några vapen. Tyvärr är vi inte där än. Ett
              litet land som står militärt alliansfritt behöver ett eget försvar,
              ett utvecklat samarbete med andra länder och en egen underrättelseinhämtning.
            </seg>
            <seg n="397abd81">
              Sverige deltar alltmer i internationella fredsbevarande insatser
              med upp till flera tusen soldater i tjänst eller i full beredskap.
              Fruktansvärda terrordåd sker otäckt regelbundet på olika håll
              i världen och här i Europa, och ibland kan terrorister frestas
              att etablera sig och göra planer, med mera, även i lugnare länder.
            </seg>
            <seg n="59e35e36">
              I dag handlar säkerhetspolitik om att ha förmåga att möta ett
              brett spektrum av allvarliga hot och påfrestningar mot samhället.
              Hoten är ofta gränsöverskridande och icke-militära.
            </seg>
            <seg n="9e67f313">
              För att trygga Sveriges beredskap bedrivs försvarsunderrättelseverksamhet
              på olika sätt, en viktig del är genom signalspaning. Den förändrade
              hotbilden har sedan 1990-talet föranlett olika utredningsförslag
              om en breddning av verksamheten, att den regleras bättre än i
              dag och utsträcks till att utöver eterburna signaler även omfatta
              signaler i tråd.
            </seg>
            <seg n="9dcc9f58">
              Sådan verksamhet innebär självfallet allvarliga intrång i den
              enskildes integritet, och det är mycket viktigt att detta begränsas
              så långt det är möjligt på olika sätt. Den personliga integriteten,
              som en mänsklig rättighet, är något Centerpartiet verkligen värnar.
            </seg>
            <seg n="66fc37f5">
              Resan och analysen för detta betänkande har varit lång. Många
              integritetsskyddande åtgärder har vi under vintern och våren också
              arbetat in i betänkandet.
            </seg>
            <seg n="389e431a">
              Det är självklart att ett allvarligt ingrepp i den personliga
              integriteten och den grundlagsskyddade rätten till förtroligt
              meddelande som det här är frågan om kräver grundlig beredning
              och en proportionalitetsbedömning. Det är något som Integritetsskyddskommittén
              i sitt delbetänkande noga har påpekat. Det förslag som vi i dag
              har på bordet är väl genomtänkt och också, likt 2 kap. 12 § regeringsformen,
              godtagbart i ett demokratiskt samhälle, vilket både Lagrådet och
              konstitutionsutskottet har ställt sig bakom.
            </seg>
            <seg n="48062f02">
              För att kunna förstå varför riksdagen i dag, trots stor samsyn
              mellan de borgerliga partierna och Socialdemokraterna i själva
              sakfrågan ändå kan komma att besluta att frågan bordläggs och
              skjuts upp ytterligare ett år, behöver frågans hantering sedan
              den initierades för ca tio år sedan redovisas. Det tänker jag
              göra.
            </seg>
            <seg n="73868406">
              Redan på 1990-talet föreslog den statliga Underrättelsekommittén
              att försvarsunderrättelseverksamheten skulle breddas till att
              kartlägga även andra allvarliga yttre hot än de rent militära.
            </seg>
            <seg n="e0e2668b">
              Så inträffade det fruktansvärda terrordådet i New York den 11
              september 2001. Den socialdemokratiska regeringen tillsatte den
              så kallade 11 september-utredningen för att förbättra vår beredskap
              att förhindra och bekämpa omfattande terroristattentat och andra
              liknande extraordinära händelser. Den lade fram sina förslag 2003.
              De skickades också ut på remiss till ca 80 remissinstanser.
            </seg>
            <seg n="a3421ccb">
              Regeringen lade dock inte fram någon proposition utan i stället
              utarbetades promemorian En anpassad försvarsunderrättelsetjänst
              inom Regeringskansliet . Den var klar 2005. Promemorian föreslog
              bland annat att mandatet för försvarsunderrättelseverksamheten
              skulle ändras från yttre militära hot till yttre hot och att signalspaning
              skulle få ske även i tråd. Departementspromemorian remitterades
              till drygt 60 remissinstanser.
            </seg>
            <seg n="1050fa61">
              År 2006 förra året hade det gått cirka tio år sedan Underrättelsekommittén
              hade börjat arbeta, och fem år sedan den 11 september 2001. Terrorhoten
              i världen är skarpa och tusentals svenska soldater kommer att
              tjänstgöra i olika fredsbevarande insatser i världen. Den socialdemokratiska
              regeringen tar nu kontakt med den borgerliga oppositionen för
              att förankra en kommande proposition.
            </seg>
            <seg n="e9240fe4">
              Sverige har ju en god tradition av brett förankrade beslut just
              inom försvarsfrågorna, vilket självklart är av stort värde och
              en styrka. Även vad gäller de mycket viktiga integritetsfrågorna
              är bred samsyn något mycket angeläget.
            </seg>
            <seg n="222c658d">
              Tiden går och valet närmar sig, men den socialdemokratiska regeringen
              lägger ingen proposition.
            </seg>
            <seg n="abb846cc">
              Regeringen är i praktiken har det med all tydlighet visat sig
              handlingsförlamad av stora motsättningar mellan olika myndigheter
              vilka har spritt sig till olika departement och ytterst till olika
              statsråd. Så ingenting händer.
            </seg>
            <seg n="ec8fa2f6">
              Alliansregeringen tillträder och arbetar fram en proposition
              utifrån det material som genom åren tagits fram kompletterat med
              ytterligare analyser. Kontakt tas också med den socialdemokratiska
              oppositionen. Regeringen lägger stor vikt vid integritetsfrågorna
              och tillför flera olika åtgärder för att stärka integritetsskyddet,
              till exempel genom inrättandet av ett integritetsskyddsråd och
              en tillstånds- och kontrollmyndighet med flera domare i de två
              enheterna. Från Centerpartiets sida har vi aktivt drivit att integritetsskyddet
              förstärks i bland annat de här avseendena.
            </seg>
            <seg n="73b0a205">
              Socialdemokraternas företrädare i försvars- respektive justitieutskottet
              lämnar motstridiga kommentarer när propositionen i mars läggs
              på riksdagens bord, dels att det här är viktiga frågor för landet
              och att vi konstruktivt ska studera förslaget, dels att förslaget
              kränker integriteten och att propositionen därför kommer att avslås
              eller bordläggas. Oenigheten från regeringstiden består alltså
              fortfarande med all önskvärd tydlighet inom Socialdemokraterna.
            </seg>
            <seg n="7ff4d907">
              Justitieutskottets ordförande talar i samband med att propositionen
              bordläggs i kammaren och anmäler att han och Ulrika Messing kommer
              att rekommendera Socialdemokraternas riksdagsgrupp att säga nej
              till propositionen, trots att den varit känd endast i några dagar
              och är omfattande.
            </seg>
            <seg n="185679f8">
              Thomas Bodström gör i debatten bland annat följande två mycket
              anmärkningsvärda uttalanden:
            </seg>
            <seg n="9c762249">
              Har ni någonsin hört talas om ett liknande lagförslag där man
              fullkomligt har struntat i att göra en utredning i förväg?
            </seg>
            <seg n="997af555">
              Hade det inte varit lämpligt att börja med en utredning, till
              exempel en parlamentarisk utredning, för att sedan vidta dessa
              förändringar?
            </seg>
            <seg n="eb720da6">
              Med dessa uttalanden inkompetensförklarar och underkänner den
              förre justitieministern i s-regeringen totalt sin egen regerings
              beredning av frågan fram till 2006, där han själv var i hög grad
              delaktig. Eller syftade inte s-regeringens beredning av frågan
              till att lägga fram någon proposition?
            </seg>
            <seg n="1383031a">
              Efter en tid presenterar Socialdemokraterna ändå ett antal förslag
              för att kunna stödja propositionen.
            </seg>
            <seg n="3effba78">
              Vi från alliansen, och även försvarsminister Odenberg, har förklarat
              att vi ska studera ytterligare förslag med öppna ögon. Vi arbetar
              fram ett första utskottsbetänkande där vi försöker tillmötesgå
              en hel del av dessa. Socialdemokraterna återkommer onsdagen den
              24 maj med sina ytterligare ändringsförslag, bland annat att det
              bör utredas om domstol kan pröva sådan signalspaning som riktas
              mot enskilda personer.
            </seg>
            <seg n="dbfc5779">
              Vid ett samtal mellan försvarsminister Odenberg och Socialdemokraternas
              gruppledare Britt Bohlin på onsdagskvällen meddelar Odenberg för
              alliansens räkning att man i princip accepterar Socialdemokraternas
              betänkandeförslag.
            </seg>
            <seg n="e0251111">
              Nästa dag kl. 14.30 kallar plötsligt Socialdemokraterna till
              presskonferens och Thomas Bodström meddelar att regeringen har
              avbrutit förhandlingarna och att man har sagt blankt nej till
              domstolsprövning.
            </seg>
            <seg n="3ffa0e32">
              Detta är helt enkelt inte sant, verkligheten är precis den motsatta,
              och jag är fortfarande tagen efter uttalandet. Politik ska bedrivas,
              tycker jag, med blanka vapen.
            </seg>
            <seg n="6d02fce1">
              Trots att alliansen och Socialdemokraterna står mycket nära varandra
              i den här viktiga försvarspolitiska frågan, verkar de spänningar
              mellan olika falanger som handlingsförlamade den socialdemokratiska
              regeringen bestå än i dag med resultat att frågan efter femtio
              års utredande nu skjuts ytterligare ett år framåt. Jag beklagar
              verkligen detta. Jag tycker att Socialdemokraterna bär ett tungt
              ansvar för hela den här frågans sega hantering både under s-regeringens
              alla år och nu i riksdagen. Ni har självfallet er fulla rätt att
              aktivt eller indirekt medverka till att frågan bordläggs, men
              vad är poängen med detta om vi egentligen är överens och det här
              behöver regleras?
            </seg>
            <seg n="72c7a82c">
              Jag vill avslutningsvis lyfta fram några av de förbättringar
              som alliansregeringen och utskottet har gjort framför allt ur
              integritetssynpunkt sedan i vintras. Vi har även lyssnat på er
              socialdemokrater och tillgodosett det mesta.
            </seg>
            <seg n="679faef1">
              Försvarsunderrättelseverksamhet ska kartlägga yttre hot mot landets
              säkerhet och till stöd för svensk utrikes-, försvars- och säkerhetspolitik
              samt får endast avse utländska förhållanden och trafik som korsar
              Sveriges gräns. En förutsättning är också som justitieutskottet
              har framhållit att hotet måste vara av så allvarlig art att det
              kan anses riktat mot rikets säkerhet eller samhällsviktiga strukturer.
            </seg>
            <seg n="f8fc26a7">
              Utskottet tar i sitt betänkande in den uppräkning som preciserar
              mot vad signalspaningen ska kunna bedrivas: militära hot, internationell
              terrorism och annan grov gränsöverskridande brottslighet som hotar
              väsentliga nationella intressen, spridning av massförstörelsevapen
              och kvalificerade hot mot den tekniska infrastrukturen.
            </seg>
          </u>
          <note n="1b5d023c">
            Tillstånd och kontroll av verksamheten ska göras av en fristående
            myndighet och av varandra oberoende enheter där två domare och
            ledamöter föreslagna av riksdagens partigrupper ingår i varje
            enhet.
          </note>
          <u who="staffan_danielsson_559bd0" xml:id="i-df2083144d49b8cd-0" n="85b6c541" prev="i-f90f6004c82e6b9d-0">
            <seg n="0abc46b9">
              Utskottet föreslår att regeringen en gång om året ur ett integritetsskyddsperspektiv
              ska redovisa den granskning som har skett enligt lagen om signalspaning.
              Ett särskilt integritetsskyddsråd inrättas.
            </seg>
            <seg n="1cdd14fc">
              Centerpartiets förslag att inrätta en kontrollstation finns glädjande
              nog med i betänkandet. Regeringen ska år 2011 lämna en redovisning
              till riksdagen om hur lagen fungerar ur ett integritetsskyddsperspektiv.
              Detta tillsammans med att utskottet liksom justitie- och konstitutionsutskottet
              öppnar för att det i framtiden kan behövas ytterligare säkerhets-
              och kontrollmekanismer för att förstärka skyddet för enskilda
              personer gör att regeringen har fullt mandat och uppdras att särskilt
              följa den nya lagen och vid behov återkomma med ytterligare förslag.
              Även integritetsskyddsutredningens då remissberedda slutsatser
              kommer självfallet att väga tungt vid regeringens och senare riksdagens
              bedömningar vid kontrollstationen.
            </seg>
          </u>
          <note n="fa60fbd3">
            Med detta, herr talman, yrkar jag bifall till förslaget i utskottets
            betänkande.
          </note>
          <note n="544d1d56">
            I detta anförande instämde Allan Widman (fp) och Else-Marie Lindgren
            (kd).
          </note>
          <note type="speaker" n="179740df">
            Anf. 113 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-22" n="1e568192">
            <seg n="65805cda">
              Herr talman! Det var en ganska intressant beskrivning av förhandlingar,
              tidigare utredningar som låg flera år tillbaka, någon ny utredning
              som hade tittat efter en ny situation, turerna inom socialdemokratin
              och vad socialdemokratiska företrädare hade sagt eller inte sagt.
              Jag måste säga att det gjorde mig lite förvånad.
            </seg>
            <seg n="5dcd4a65">
              Det finns en klar och tydlig majoritet som står bakom förslaget.
              Det hade varit mer intressant att få höra bland annat svaret på
              den fråga jag tänker ställa. Jag vet att ni i Centerpartiet har
              drivit många av de här integritetsfrågorna och att det finns många
              av er som har ett starkt patos när det gäller den personliga integriteten.
              Handen på hjärtat: Var det här verkligen ett genomtänkt, väl utrett
              och väl balanserat förslag som kom från regeringen? Och hur kommer
              det sig i så fall att det under förhandlingens gång tillkommit
              fem olika punkter där man ytterligare förstärker det?
            </seg>
            <seg n="324a9c61">
              Herr talman! Hur kan det komma sig att Centerpartiet säger att
              det är väldigt viktigt med en kontrollstation? Ja, jag är glad
              över att man åtminstone kommer att fortsätta följa detta det är
              inte det. Men man vill ha en kontrollstation, och man vill att
              man då ska ta till sig Integritetsskyddskommitténs slutbetänkande
              som kanske har varit remissbehandlat.
            </seg>
            <seg n="98716562">
              Min fråga är: Hur ska Centerpartiet göra om den här utredningen
              och remissbehandlingen visar att hela det här lagförslaget var
              undermåligt, hade rättssäkerhetsbrister och inte skyddar den personliga
              integriteten tillräckligt? Ska man då backa tiden?
            </seg>
            <seg n="cddb1dcd">
              Nej, jag beundrar kanske snarare Socialdemokraterna, som har
              vågat ta den konflikten och diskussionen i sitt parti. Det är
              inga lätta frågor, och jag är glad över att man faktiskt från
              Socialdemokraternas sida väljer att prioritera den personliga
              integriteten och att den måste skyddas.
            </seg>
          </u>
          <note type="speaker" n="280c0449">
            Anf. 114 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-ccfeed2266dc02b5-0" n="85b6c541">
            <seg n="7a727ac7">
              Herr talman! Apropå tidigare repliker: Om vi kan lösa upp det
              här genom att arbeta in tillkännagivanden i beslutet så är vi
              beredda på att fundera på det. Jag utgår ifrån att riksdagens
              beslut ska vara entydigt. Försvarsministern lyssnar och kommer
              att följa upp detta.
            </seg>
            <seg n="067c0ef3">
              Frågan är beredd. Den kritik som ni och Thomas Bodström så allvarligt
              riktar mot beredningen drabbar ju framför allt den socialdemokratiska
              regeringens långa tid vid makten, då man tillsatte olika utredningar
              och inte valde parlamentariska utredningar utan valde den teknik
              som nu har använts.
            </seg>
            <seg n="4a5632f2">
              Frågor måste ju någon gång komma till avslut. Beslut blir sällan
              perfekta för all evighet, utan beslut blir så bra som möjligt,
              och sedan får de förbättras fortlöpande. Jag tycker att vi från
              alliansen och försvarsministern snarare borde ha beröm för att
              vi har en öppen inställning, tar vara på det material som finns,
              förbättrar det och sedan under processens gång lyssnar och tar
              in ytterligare frågor. Vi tar även kritik för detta, men vi har
              en öppen inställning.
            </seg>
            <seg n="e9a4b3ec">
              Det här är kanske inte det perfekta förslaget. Det kan finnas
              fler åtgärder att vidta. Det ska bli mycket intressant att läsa
              Integritetsskyddsberedningens betänkande, som ju måste analyseras
              noga och remissbehandlas. Då är vi på 20082009. Då får det tas
              in i den i mitt tycke viktiga kontrollstationen.
            </seg>
            <seg n="4c64370a">
              Det här är en ny lagstiftning. Den regleras. Det är väldigt bra
              att den regleras. Det här är oreglerat i dag. Det är mycket bra
              att vi om några år tittar på hur det här fungerar. Blev det bra
              i alla delar, eller behövs det ytterligare åtgärder för att förstärka
              integriteten, som vi i Centerpartiet verkligen brinner för?
            </seg>
            <seg n="f958ebe5">
              Att regera är svårt. Att vara i riksdagen är svårt. Det handlar
              om integritet, men det handlar faktiskt också om nationens försvar
              och säkerhet. Behovet av underrättelseverksamhet är mycket viktigt
              för ett litet alliansfritt land för att försvaret ska ha möjlighet
              att bemöta attacker.
            </seg>
            <seg n="5f0df366">
              Vänstern vill spara 4 miljarder på försvaret. Man vill begränsa
              signalspaningen. Det blir inte så mycket kvar med ert alternativ
              på den sidan.
            </seg>
          </u>
          <note type="speaker" n="c5ec0d12">
            Anf. 115 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-23" n="1e568192">
            <seg n="19db738f">
              Herr talman! Budgetfrågan och vilka satsningar man ska göra inom
              försvaret kanske vi får återkomma till någon annan gång.
            </seg>
            <seg n="e70620d3">
              Kritiken mot en bristfällig utredning och ett bristfälligt underlag
              riktar vi från Vänsterpartiet oavsett om det hade varit en socialdemokratisk
              eller, som nu, en borgerlig regering som lägger fram det. Integritetsskyddskommittén
              riktar kritik mot lagstiftningen oavsett vilken regering som har
              lagt fram förslaget.
            </seg>
            <seg n="fbc5d382">
              Men jag måste ändå säga detta: Det kom ju inget sådant lagförslag.
              Det var kanske därför den socialdemokratiska regeringen inte kom
              till något beslut om att lägga fram ett förslag: Det var inte
              tillräckligt utrett.
            </seg>
            <seg n="4470831a">
              Jag känner att vi bör lämna den frågan, för faktum är ju att
              vi nu har ett förslag här i riksdagen som vi ska fatta beslut
              om. Det kändes inte tryggt att veta att vi kanske får ompröva
              det här. Det som händer är ju att en mängd människor blir utsatta
              för avlyssning. Människor kommer att få sin personliga integritet
              kränkt. Vi har inte kunnat garantera det skydd som finns.
            </seg>
            <seg n="aed9bf25">
              Dessutom vill jag beröra en fråga som vi inte har berört här,
              så det kanske är lite hårt och elakt att kasta in den så här i
              slutet. All underrättelseinhämtning kommer också att användas
              i utbyten mellan olika underrättelsetjänster runt omkring i världen.
              Vi får information, och vi kommer att lämna ifrån oss information.
              Därför finns det ännu större anledning att verkligen se till att
              man har garanterat skyddet för den enskilde individen. De här
              uppgifterna kan hamna långt utanför Sveriges gränser, och de kan
              hamna hos regeringar och underrättelsetjänster som vi inte har
              någon kontroll över och inte styr över huvud taget. Då ska vi
              vara säkra på vad som kan lämnas ut från den svenska underrättelsetjänsten,
              och det kan vi inte vara nu.
            </seg>
          </u>
          <note type="speaker" n="7c3e811a">
            Anf. 116 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-ccfeed2266dc02b5-1" n="85b6c541">
            <seg n="306ba695">
              Herr talman! Eftersom ingen annan försvarar den socialdemokratiska
              beredningen sedan många år av den här frågan tänker jag göra det.
              Det var ändå ett tillräckligt underlag för att kunna gå fram med
              ett beslut, även om vi nu har fått förbättra det en hel del ur
              integritetsskyddssynpunkt.
            </seg>
            <seg n="cfc4967e">
              Jag vill egentligen glädja mig åt att Vänsterpartiet, som i så
              många år var goda vänner med det kommunistiska förtrycket i öst,
              nu är den stora försvararen av demokrati och integritet. Det är
              en positiv helomvändning, tycker jag. Det ena århundradet är det
              si och det andra århundradet så, men ni har kommit rätt i alla
              fall, och det är jättebra. Herr talman, jag medger gärna en kommentar
              till detta.
            </seg>
            <seg n="a72d2880">
              Ni tar ut svängarna rejält om integriteten, och det här är jätteviktiga
              frågor, men det handlar också om försvaret och vårt land, som
              jag sade.
            </seg>
            <seg n="104c1d5f">
              Jag tänkte kommentera en sak. Ert och även något annat partis
              motioner och yttranden är rätt vidlyftigt skrivna. Ni säger att
              Sverige är ett av de länder som hårdast i världen bevakar medborgarna.
              Jag vet inte om ni tänker på att vi ligger i klass med Nordkorea,
              Iran, Vitryssland, Kuba och Algeriet eller om ni nöjer er med
              att vi ligger i nivå med Holland, England, Frankrike, Schweiz
              och USA.
            </seg>
            <seg n="4d70100f">
              Vi är ett öppet land. Vi reglerar den här verksamheten. Vi är
              öppna för hur vi arbetar. Vi bygger in integritet. Som världen
              ser ut har man försvar, man har underrättelseverksamhet och man
              har signalspaning. Jag är egentligen den förste att beklaga detta,
              men så är det. Då tvingas vi göra en jättesvår avvägning mellan
              integritetsskydd, som vi från Centerpartiet verkligen brinner
              för och vill värna, och det legitima behovet för ett litet, militärt
              alliansfritt land i norra Europa att ha ett försvar och att det
              ska ha så bra möjligheter för att agera som möjligt om någon aktion
              skulle planeras. Då behövs det underrättelseverksamhet.
            </seg>
            <seg n="fa2bf837">
              Den här bedömningen tycker vi är så bra den kan vara i dagsläget.
              Låt oss gärna diskutera hur den kan förbättras ytterligare år
              2011 vid kontrollstationen.
            </seg>
          </u>
          <note type="speaker" n="fb7c1215">
            Anf. 117 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-24" n="1e568192">
            <seg n="c460e807">
              Herr talman! Vi brukar ofta anklagas för att vi inte har lärt
              oss av historien. Vi har lärt oss av historien, och vi har lärt
              oss att ett system som inte respekterar den personliga integriteten
              och inte respekterar sina medborgare är ett misslyckat system.
              Det är just den lärdomen som vi har dragit, och det är därför
              vi slåss så hårt i dag.
            </seg>
          </u>
          <note type="speaker" n="58f0da05">
            (STAFFAN DANIELSSON (c):
          </note>
          <u who="staffan_danielsson_559bd0" xml:id="i-ccfeed2266dc02b5-2" n="85b6c541">
            <seg n="6d73dfe4">
              Jag instämmer i det inlägget.)
            </seg>
          </u>
          <note type="speaker" n="5def5e42">
            Anf. 118 PETER JONSSON (s) replik:
          </note>
          <u who="unknown" xml:id="i-8e8dbf247d7b8ed9-1" n="1b8c70a7">
            <seg n="a11c713f">
              Herr talman! Staffan Danielsson angrep oss socialdemokrater för
              att vi i sista minuten lämnat en uppgörelse som vi var på väg
              att komma fram till. Som jag sade i mitt anförande hade jag och
              Karin Enström, som företrädare för alliansen, en konstruktiv dialog
              eftersom vi gärna vill ha en lagstiftning på det här området.
              Det vill vi ha. Vi anser att det är viktigt just för att skapa
              ett integritetsskydd för den enskilde men också för att få en
              effektiv försvarsmakt och en effektiv underrättelseverksamhet.
            </seg>
            <seg n="1c93e67b">
              Vi hade samma syn en gång i tiden, jag och Staffan Danielsson,
              genom att vi under förra mandatperioden hade ett samarbete med
              Centerpartiet även på underrättelseområdet. Det inbegriper ju
              allting. Ta exempelvis 11 september-utredningen och frågan om
              yttre väpnat hot, som någon pekade på. Vi ville att det skulle
              ha införts i propositionen, men det blev inte tillgodosett. Och
              som jag sade tidigare handlade det även om att utreda lite till.
            </seg>
            <seg n="d0e078a7">
              I Försvarsberedningen, inför försvarsbeslutet 2004, utreddes
              det hela mycket noggrant, och det borde ha skett även när det
              gäller den personliga integriteten. Om ni hade ställt upp på det
              skulle vi ha kommit närmare ett gemensamt beslut, ett beslut över
              blockgränserna, men ni tyckte inte att de frågorna var så intressanta.
              Dessutom handlar det naturligtvis också om det som hände i slutskedet
              jag tror att försvarsministern kommer att behöva svara på det.
            </seg>
            <seg n="ed66177b">
              När man sitter i förhandlingar måste man självfallet kunna lita
              på varandra. När försvarsministern i elfte timmen går ut och säger
              att de inte har något behov av Socialdemokraterna i den här frågan
              utan kan rösta igenom den ändå blir man förstås lite fundersam
              och undrar om det finns en dold agenda. Alliansens yttrande i
              KU pekar på att lagförslaget är bra som det är och att det inte
              behövs några ytterligare förstärkningar. Nu har det blivit de
              förslag som vi kom med i förhandlingen.
            </seg>
            <seg n="f7baf76b">
              Därför känns det lite som att ni inte tar oss på allvar i den
              förhandling som gäller denna viktiga fråga, och eftersom vi känner
              att ni inte gör det lämnar vi den.
            </seg>
          </u>
          <note type="speaker" n="b2fd3577">
            Anf. 119 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-ccfeed2266dc02b5-3" n="85b6c541">
            <seg n="26d7e97d">
              Herr talman! Jag tillstår gärna att vi hade en bra dialog och
              att vi borde hitta en samsyn i sådana här frågor. Jag är den förste
              att beklaga att vi inte gjort det, att frågan skjuts fram ett
              år och vi får fatta beslutet då. Jag beklagar också att Socialdemokraterna
              blivit så oerhört känsliga för att läsa tidningar och ta till
              sig medieuttalanden. Tidningar är ju tidningar. Det som gäller
              är diskussioner öga mot öga och den dialog vi då för. Där var
              vi entydiga, gav positiva budskap och bejakade egentligen era
              förslag. Någon dold agenda har vi definitivt inte, och det har
              inte ni heller ni har två stycken. Det har vi fått klart för oss.
            </seg>
            <seg n="fed3d0c9">
              Det intressanta är vad det egentligen är som skiljer mellan oss.
              Den lista som du, Peter Jonsson, läste upp i inledningen fanns
              med redan från början, och vi har tillgodosett det mesta. Vi var
              dessutom beredda att gå ännu längre. Vi hade nog kunnat baka in
              vissa tillkännagivanden och sådant om det varit så.
            </seg>
            <seg n="cc05d529">
              Men så har vi frågan om yttre hot. I dag står det i lagstiftningen
              yttre militära hot, men det står också att spaningen även ska
              medverka med underrättelse för att stärka samhället vid svåra
              påfrestningar i fred, till exempel internationell terrorism och
              gränsöverskridande miljöhot. Det är läget i dag. Vi tog upp yttre
              hot av mycket allvarlig karaktär och preciserade militära hot,
              internationell terrorism och annan grov gränsöverskridande brottslighet
              som hotar väsentliga nationella intressen, alltså inte vilken
              brottslighet som helst, självfallet inte, utan spridning av massförstörelsevapen
              och kvalificerade hot mot den tekniska infrastrukturen.
            </seg>
            <seg n="129aa766">
              Vi preciserade hoten. Ni ville ha in den preciseringen. Vi har
              tillmötesgått er på den punkten. Är ni nöjda med det, eller vad
              vill ni plocka bort? Är det att signalspaningen inte ska skydda
              mot de punkter jag räknade upp? Väpnat hot är ju väldigt speciellt.
              Ska till exempel inte terrorister som jobbar med bakterier eller
              giftgas omfattas?
            </seg>
          </u>
          <note type="speaker" n="c60edb89">
            Anf. 120 PETER JONSSON (s) replik:
          </note>
          <u who="unknown" xml:id="i-8e8dbf247d7b8ed9-2" n="1b8c70a7">
            <seg n="e9f9d8e0">
              Herr talman! Hur man hanterar en förhandling kan alltid diskuteras.
              Om vi från början, kanske långt före lagrådsremissen, genom vår
              ordförande i försvarsutskottet hade haft en förhandling direkt
              med Försvarsdepartementet och försvarsministern kanske förslaget
              som kom i betänkandet varit mycket bättre än det är. Om man i
              det läget haft utgångspunkten att man verkligen ville att vi tillsammans
              skulle göra upp i denna fråga kunde man ha förberett frågan och
              varit klar med de utredningsförslag som vi i våra tio punkter
              pekar på. Dessutom hade man fått svar på de frågor vi ställer.
            </seg>
            <seg n="28278fef">
              Kanske kunde vi även ha utrett punkten yttre hot kontra yttre
              väpnat hot ytterligare, med ytterligare skrivningar om vad som
              gäller inom det området. Men det var mycket bråttom. Det har naturligtvis
              tagit tid innan vi kommit så här långt, men jag tror att en fråga
              som denna måste få ta tid. Den måste analyseras och utredas eftersom
              det finns så mycket känslor inblandande, så mycket diskussioner
              om vad den underrättelseverksamheten innebär och vad de får göra.
              Det är viktigt att svenska folket känner att när vi fattar beslut
              om lagförslaget ska den personliga integriteten vara stärkt på
              sådant sätt att inga tvivel kan finnas kring dessa frågor.
            </seg>
            <seg n="690dc7ea">
              Om alliansen hade berett ärendet bättre från start, långt före
              lagrådsremissen, hade vi kanske varit överens i dag. Ni gick miste
              om den chansen, så skyll inte på oss för att vi inte är med på
              uppgörelsen. Om ni hade hanterat frågan på ett bättre sätt innan
              vi skulle debattera den i kammaren kunde vi kanske ha löst den.
            </seg>
          </u>
          <note type="speaker" n="1be3e9c5">
            Anf. 121 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-ccfeed2266dc02b5-4" n="85b6c541">
            <seg n="e05a91fb">
              Herr talman! Alliansen tränar ju på att regera och börjar bli
              allt bättre på det. Peter Jonsson och Socialdemokraterna tränar
              på att opponera och de börjar faktiskt också bli bättre. Då är
              det alltid fel på någonting i processen, fel teknik i förhandlingen
              eller fel på hur man går till väga. Det har väl även vi sagt någon
              gång.
            </seg>
            <seg n="610391ea">
              Det är synd att vi i en allvarlig fråga av försvarspolitisk karaktär
              inte kan mötas, för jag känner i debatten oss emellan att vi inte
              stod långt ifrån varandra. Vi var beredda. Som jag sade i mitt
              huvudanförande gav vi beskedet att vi egentligen var beredda att
              köpa era förslag för att få en bra och bred samsyn i frågan. Ni
              var lite irriterade över medieuttalanden och sådant. Jag var lite
              irriterad över att ni gick ut och avbröt förhandlingarna och sade
              att vi inte var beredda att alls diskutera utredningar och domstolsprövning,
              vilket vi dock var.
            </seg>
            <seg n="5e68fa9e">
              Men okej, vi glömmer det. Nu är vi där vi är. I sak är Socialdemokraterna
              och alliansen överens om att Sverige behöver ett försvar. Vi behöver
              en försvarsunderrättelseverksamhet. Vi behöver signalspaning,
              och vi behöver det även i tråd. Vi behöver starka integritetsskyddsåtgärder,
              som vi bevisligen kraftigt förstärkt utifrån era efterlämnade
              papper, som vi gemensamt är med på.
            </seg>
            <seg n="8cea3f42">
              Det är synd att vi nu får ett förspillt år då frågan inte är
              reglerad. Det får vi emellertid leva med. Det är i enlighet med
              riksdagens förordningar, och vi respekterar dem fullt ut. Låt
              oss hoppas att vi under året hittar varandra i den här svåra frågan.
            </seg>
          </u>
          <note type="speaker" n="def436f6">
            Anf. 122 ALLAN WIDMAN (fp):
          </note>
          <u who="allan_widman_80f3d6" xml:id="i-0b345ab308dca785-0" n="d3c08305">
            <seg n="cf86a8f5">
              Herr talman! Det har under eftermiddagen talats mycket om rättssäkerhet
              och skydd för den personliga integriteten. Det är mycket bra.
              Det är viktigt att poängtera att det förslag som riksdagen har
              att ta ställning till innehåller viktiga och stora landvinningar
              när det gäller att få en försvarsunderrättelseverksamhet som är
              rättssäker, trygg och så långt möjligt fri från integritetskränkningar.
            </seg>
            <seg n="0140c05e">
              Det första man måste konstatera är att det gamla uttrycket att
              etern är fri för försvarsunderrättelseverksamhet inte längre gäller.
              I och med den lagreglering som nu föreslås kommer det att finnas
              viktiga begränsningar för hur denna underrättelseverksamhet får
              bedrivas även i etern. Det är ett helt nytt område och en stor
              landvinning när det gäller att vakta över rättssäkerheten.
            </seg>
            <seg n="ee340d20">
              Det är också viktigt att notera att lagförslaget begränsar försvarsunderrättelseverksamheten
              till just utländska förhållanden. Inte heller på denna punkt har
              det tidigare funnits några begränsningar. Det har varit möjligt
              att under decennier inrikta underrättelseverksamheten även mot
              det som inte är utrikes förhållanden. Nu tror jag inte att så
              har varit fallet, men det har funnits legala möjligheter till
              det. Det är viktigt att komma ihåg.
            </seg>
            <seg n="bda4c72f">
              Ännu viktigare är det att betona att här finns tydliga avgränsningar
              mellan underrättelseverksamheten å ena sidan och den polisiära
              verksamheten å den andra. Det är väl värt för Peter Jonsson och
              Thomas Bodström att notera. Ni har uppehållit er mycket kring
              den avgränsningen. Nu kommer det en avgränsning. Den återfinns
              både i försvarsunderrättelselagen och i lagen om signalspaning.
              Men i och med att det finns stor risk för att förslaget bordläggs,
              eller blir vilandeförklarat i ett år, kommer avgränsningen mellan
              försvarsverksamheten och polisen att skjutas upp. I det ligger,
              herr talman, något av en paradox.
            </seg>
            <seg n="c720c9fb">
              Men jag ska inte sticka under stol med att signalspaning också
              innebär stora utmaningar. Det har präglat hela detta arbete, från
              det att man började tossa ihop propositionen och fram till Lagrådet.
              Det har varit det absolut viktigaste och mest särpräglade, tror
              jag, för hela den stora samordningsprocess som har skett i Regeringskansliet.
            </seg>
            <seg n="3bc8abd5">
              Lagrådet har granskat förslaget, och som Karin Enström var inne
              på skriver de, landets högsta jurister, att det har nåtts en godtagbar
              balans mellan enskildas grundlags- och kommissionsskyddade krav
              på skydd mot intrång i privatlivet och det allmännas rätt och
              skyldighet att svara för nationella säkerhetsintressen. Det är
              möjligt att Alice Åström och Vänsterpartiet inte imponeras när
              våra högsta domare drar den slutsatsen, men jag tycker, såsom
              varande jurist själv, att det är väl värt att lyssna på detta.
              De råd som Lagrådet gett har också följts till punkt och pricka.
              De återfinns redan när propositionen kommer till riksdagen.
            </seg>
            <seg n="a20362bf">
              Som flera har varit inne på har vi i utskottet också tillfört
              en lång rad förbättringar. Det handlar om att även sökorden eller
              sökbegreppen ska prövas när man ansöker om tillstånd till inriktning.
              Det handlar om att det i förordningsform ska preciseras hur vi
              ska förstöra ovidkommande irrelevanta uppgifter på ett sätt som
              gör att de inte kan återskapas. Alice Åström pekar på den mänskliga
              faktorn och säger att det som någon en gång har läst aldrig kan
              raderas ut. Och det är ju riktigt. Det för mina tankar till de
              gamla faraonerna, som efter att ha iordningställt sina begravningsplatser
              tog arbetskraften av daga. Men det är inte något alternativ.
            </seg>
            <seg n="61c0dbdb">
              Det blir en årlig redovisning till riksdagen. Det blir en katalog
              över vilka ändamål som signalspaningen får bedrivas för. Det blir
              en kontrollstation 2011, som naturligtvis kommer att ge utrymme
              för motioner från kammaren. Då kan man följa upp om den hemläxa
              som regeringen nu får från försvarsutskottet har blivit gjord
              eller inte.
            </seg>
            <seg n="67d71381">
              Peter Rådberg var inne på det faktum att en stor del av inrikestrafiken
              av tekniska skäl och av utrymmesskäl skickas över gränserna. Detta
              är omhändertaget. I specialmotiveringen till 7 § framgår det att
              inrikes kommunikation som av tekniska skäl gått utomlands är exempel
              på sådan information som är utan betydelse för försvarsunderrättelseverksamheten
              och oåterkalleligen ska förstöras. Det är viktigt att trycka på
              detta.
            </seg>
            <seg n="f5623f0f">
              Jag delar Staffan Danielssons åsikt att i princip samtliga de
              krav som Socialdemokraterna ställde i utskottsförhandlingarna
              har uppfyllts. Ta bara proportionalitetsprincipen, som har varit
              uppe flera gånger i debatten. Jag gjorde mig i dag omaket att
              jämföra formuleringen av proportionalitetsprincipen i 27 kap.
              i rättegångsbalken, där de hemliga tvångsmedlen regleras, med
              5 § i signalspaningslagen. Faktum är att vi har en strängare proportionalitetsskrivning
              i signalspaningslagen än i rättegångsbalken. Där räcker det inte
              att åtgärden uppväger det behov av information som man har. I
              signalspaningslagen skriver vi uttryckligen i 5 § att integritetsintrånget
              då måste väga klart tyngre om det ska kunna godkännas.
            </seg>
            <seg n="d2e50193">
              Men trots detta, och trots att området nu lagregleras, väljer
              Socialdemokraterna uppenbarligen att sticka huvudet i sanden.
              Man gör det så till den milda grad att trots att partikamraterna
              i konstitutionsutskottet sagt att inte alla de lagar som nu ligger
              på bordet är av den karaktären att de inskränker på de rättigheter
              vi har enligt 2 kap. regeringsformen begär man vilandeförklaring
              på precis alltihop.
            </seg>
            <seg n="e3f5dde6">
              Herr talman! Tidsavståndet mellan regeringsduglighet och en närmast
              banal obstruktion har visat sig vara väldigt kort i Socialdemokraternas
              fall. Socialdemokraterna förpassar ikraftträdandet av den här
              lagstiftningen ett år framåt. Det är ett år då Nordic Battle Group
              kommer att stå i beredskap och eventuellt skickas ut i världen.
              Det är ett år med ett allt svårare läge i Afghanistan och en lång
              rad andra risker för vår nationella säkerhet. Jag vill göra fullständigt
              klart att genom att vilandeförklara lagstiftningen tar Socialdemokraterna
              på sig ett oerhört stort ansvar.
            </seg>
            <seg n="f47bc5f6">
              Till saken hör också att om förslaget vilandeförklaras kommer
              inte ett kommatecken att ändras i det material vi har framför
              oss. Det är klart att man i så fall löper risken att det blir
              en ny bordläggning nästa år.
            </seg>
            <seg n="fe192657">
              Proportionalitetsprincipen skulle också kunna beaktas i politiken.
              Alla de förbättringar som har gjorts och, vill jag tro, alla de
              ytterligare förbättringar som Socialdemokraterna säkert hade kunnat
              åstadkomma i en konstruktiv förhandling byter man nu mot ett enda
              år av fördröjning utan förändringar.
            </seg>
            <seg n="941c5db7">
              Herr talman! Jag måste erkänna att jag är besviken.
            </seg>
          </u>
          <note n="e2d2dd41">
            Jag yrkar bifall till förslaget i utskottets betänkande.
          </note>
          <note type="speaker" n="84e124c4">
            Anf. 123 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-25" n="1e568192">
            <seg n="737500fd">
              Herr talman! Min fråga till Allan Widman blir: Menar verkligen
              Allan Widman och Folkpartiet på fullaste allvar att en minoritetsbordläggning,
              en vilandeförklaring enligt regeringsformen för att skydda den
              personliga integriteten, inte skulle betyda någonting? Folkpartiet
              säger redan nu att det här kommer att innebära att man inte rör
              en bokstav i förslaget, inte ett kommatecken, för då kanske det
              vilandeförklaras igen. Jag är väldigt förvånad om man från Folkpartiets
              sida inte alls respekterar minoritetsskyddet när det gäller frågor
              om den enskilde individens rättssäkerhet. Det är en möjlighet
              som finns enligt regeringsformen. Har man ingen respekt alls för
              detta? Jag hoppas att det bara var i stundens förbittring över
              läget som det sades.
            </seg>
            <seg n="cd9ae090">
              Jag hoppas verkligen att vi kan ha en öppen debatt om frågan
              i samhället, en debatt där vi kan väga in rättssäkerhet, integritet
              och de berättigade kraven på att vi måste kunna bedriva en försvarsunderrättelseverksamhet.
              Kanske kan vi komma fram till någonting att enas om.
            </seg>
            <seg n="70f838f1">
              Det är inte alls konstigt att proportionalitetsprincipen är hårdare
              när det gäller signalspaningen än den är i brottslagstiftningen.
              Där handlar det om en enskild person misstänkt för ett brott med
              en domstolsprövning om när man får använda sig av tvångsmedel.
              Det här kommer att rikta sig mycket bredare och mot individer
              som kanske inte alls är misstänkta för någonting som kommer att
              avlyssnas. Så det är en fullständigt rimlig regel. Någonting annat
              hade varit fullständigt otänkbart.
            </seg>
          </u>
          <note type="speaker" n="b51bd208">
            Anf. 124 ALLAN WIDMAN (fp) replik:
          </note>
          <u who="allan_widman_80f3d6" xml:id="i-0b345ab308dca785-1" n="d3c08305">
            <seg n="ba3ab07c">
              Herr talman! Därför är det så konstigt att Vänsterpartiet i sin
              reservation tycker att man har slarvat när det gäller att formulera
              proportionalitetsbeskrivningen. Det skriver ni uttryckligen. Det
              är på det sättet att den är striktare formulerad än motsvarande
              bestämmelse i rättegångsbalken.
            </seg>
            <seg n="83211b16">
              Vänsterpartiet är mot signalspaning. Det har blivit tydligt under
              våren. Men när partier som inser behovet av en väl fungerande
              försvarsunderrättelseverksamhet och säger sig i princip ha fått
              sin vilja fram på ett mycket stort antal punkter och var mycket
              nära att nå en överenskommelse med majoriteten i kammaren använder
              sig av en möjlighet att utan vidare skjutsa förslaget ett år framåt,
              ett år som innebär stort risktagande för Sverige och kanske främst
              för våra män och kvinnor som arbetar för fred, frihet och säkerhet
              i världen, tycker jag att det handlar om obstruktion. Jag kan
              inte formulera det på något annat sätt.
            </seg>
          </u>
          <note type="speaker" n="1b397d8c">
            Anf. 125 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-26" n="1e568192">
            <seg n="5e587b05">
              Herr talman! Halva repliken riktade sig egentligen mot Socialdemokraterna.
              Oavsett varför Socialdemokraterna skulle ha tagit ställning för
              att göra en minoritetsbordläggning undandrar det inte Folkpartiet
              ett ansvar för det skydd som regeringsformen har.
            </seg>
            <seg n="83461881">
              Allan Widman lyssnar uppenbarligen dåligt. Han har bestämt sig
              för vad Vänsterpartiet säger. Jag har både i mitt anförande och
              i tidigare repliker talat om vikten av att vi har en försvarsunderrättelsetjänst
              och möjligheten att bedriva arbetet men att vi ska ha det balanserat.
              Därifrån går man till att säga att Vänsterpartiet inte vill ha
              någon försvarsunderrättelsetjänst. Jag tycker att man åtminstone
              ska ha lite ärlighet i debatten.
            </seg>
            <seg n="f7608607">
              När det gäller proportionalitetsprincipen är det ganska intressant
              att Allan Widman har läst vår motion så väldigt snävt. Det vi
              kritiserar när det gäller proportionalitetsprincipen, eller avsaknaden
              och bristen på den, är inte formuleringen om när man ska få avlyssna
              eller inte. Det gäller den bedömning man är skyldig att göra enligt
              grundlagen.
            </seg>
            <seg n="6c774906">
              Du ska väga behovet, effektiviteten och proportionaliteten av
              den åtgärd du vidtar. Avlyssnar man 500 000 människor för att
              komma åt kanske en person kan man ifrågasätta om man verkligen
              har vägt proportionaliteten i åtgärden. Det är den bristen i analys
              som finns i förslaget.
            </seg>
            <seg n="75dab264">
              Hur många kommer man att avlyssna? Hur mycket information kan
              man hämta? Hur effektiv är egentligen informationen i förhållande
              till hur mycket du kan avlyssna och hur många människor det kan
              beröra? Det är analysen av den proportionaliteten som brister
              i själva betänkandet och i propositionen.
            </seg>
          </u>
          <note type="speaker" n="7c8a1a3f">
            Anf. 126 ALLAN WIDMAN (fp) replik:
          </note>
          <u who="allan_widman_80f3d6" xml:id="i-0b345ab308dca785-2" n="d3c08305">
            <seg n="45a64bc9">
              Herr talman! När jag hör Alice Åström beskriva hur det hon kallar
              för avlyssning ska gå till känner jag mig osäker på om man har
              förstått hur det egentligen kommer att gå till.
            </seg>
            <seg n="88a1baed">
              Det är inte enskilda personer som pekas ut och som kommer att
              avlyssnas. Det handlar om sökbegrepp som fångar upp motsvarigheter
              ute i etern eller i kabel. Det handlar inte om någon verksamhet
              som är riktad mot några enskilda adressater eller abonnemangsinnehavare.
            </seg>
            <seg n="f1d9dc93">
              Alice Åström säger att jag har läst på dåligt vad Vänsterpartiet
              skriver i sin reservation beträffande proportionaliteten. Där
              skriver ni att avvägningen mot proportionaliteten i förslagen
              är oerhört summarisk.
            </seg>
            <seg n="f56c8f8f">
              Jag pekar på det enkla men klara förhållandet att vi här har
              en proportionalitetsprincip fäst i lag som är striktare än den
              som återfinns i rättegångsbalken. Det är värt att notera i den
              ibland lite slarviga debatten.
            </seg>
            <seg n="570f62f5">
              När det sedan gäller förslaget är Folkpartiet nöjt med hur det
              ser ut. Jag vill lite i likhet med Staffan Danielsson säga att
              alla dörrar har stått öppna och många omprövningar har gjorts.
              Många funderingar har kommit in och underlag från olika håll.
              Det gäller både från privat håll och från myndigheter.
            </seg>
            <seg n="d0ebcd66">
              Jag kan inte se att någon ytterligare beredning kommer att tillföra
              mer i det läge vi nu befinner oss i. Möjligen kan vi när den här
              lagen har tillämpats i ett par år dra tydligare slutsatser.
            </seg>
            <seg n="73846d56">
              Herr talman! Under debattens gång har det funnits en önskedröm
              om den perfekta lagstiftningen. Det finns inga perfekta lagar.
              Alla lagar avskaffas. Förr eller senare försvinner de, och vi
              kommer underfund med att vi kunde ha gjort det mycket bättre.
              Så är det naturligtvis också med det här förslaget.
            </seg>
            <seg n="4bdf7431">
              Det viktiga är att visa en konstruktiv vilja till att vara med
              och förbättra och inte som jag ser det obstruera en viktig demokratisk
              process.
            </seg>
          </u>
          <note type="speaker" n="8c27e592">
            Anf. 127 PETER JONSSON (s) replik:
          </note>
          <u who="unknown" xml:id="i-8e8dbf247d7b8ed9-3" n="1b8c70a7">
            <seg n="051d2890">
              Herr talman! Jag trodde ett tag att Allan Widman hade ackord
              på att svara på replikerna eftersom han på något sätt tog replik
              på både mig och Alice samtidigt.
            </seg>
            <seg n="9ef9ff98">
              Jag tryckte på replikknappen därför att jag vet att Allan Widman
              och Folkpartiet är försvarspolitiskt intresserade och kunniga.
              Det är viktigt när man talar om den militära underrättelseverksamheten
              och FRA:s signalspaningsverksamhet att veta att det beslut som
              förhoppningsvis kommer att fattas om att skjuta på beslutet i
              ett år inte kommer att påverka säkerheten för soldaterna i Afghanistan
              och inte heller i Kosovo.
            </seg>
            <seg n="02fc7ea8">
              Generaldirektören i FRA Ingvar Åkesson har nämnt att det inte
              påverkar. Då tycker jag inte att Folkpartiets Allan Widman ska
              stå här och peka på att det kan göra det. Det kan skapa en signal
              ute i samhället att vi inte tar de uppgifter vi har internationellt
              som vi fattat beslut om på allvar.
            </seg>
            <seg n="ae089a8e">
              Den största risken för våra soldater i Afghanistan i dag är att
              vi inte får tillräcklig underrättelseinformation från Nato. Det
              har försvarsminister Mikael Odenberg skrivit ett skarpt brev om
              till representanter där. Det tycker jag är jättebra. Det markerar
              tydligt att när vi gör en internationell insats ska vi också ha
              full information när det gäller underrättelseverksamheten. Det
              vet Allan Widman om. Därför tycker jag att det var ett ganska
              lågt skott som avsköts från Folkpartiet när det gäller den delen.
            </seg>
            <seg n="6e01b758">
              Jag kan replikera på alla alliansens partier. Men jag förutsätter
              att alla partier talar för samma sak. Därför mötte jag Staffan
              Danielsson med repliker om varför vi anser att vi inte har blivit
              tillräckligt tillgodosedda. Vi kände att det fanns en dold agenda.
              Det fanns en känsla av att vi inte togs på allvar i den diskussion
              vi hade.
            </seg>
            <seg n="aac48ff7">
              Det var därför vi blev oroade utifrån frågan om den personliga
              integriteten som vi ville stärka ytterligare. Där blev vi inte
              riktigt tillgodosedda. Om vi hade bearbetat frågorna tidigare
              kanske vi hade varit där.
            </seg>
          </u>
          <note type="speaker" n="b6d0f073">
            Anf. 128 ALLAN WIDMAN (fp) replik:
          </note>
          <u who="allan_widman_80f3d6" xml:id="i-0b345ab308dca785-3" n="d3c08305">
            <seg n="76c81a64">
              Herr talman! Jag förstår att Peter Jonsson är orolig för att
              bilden ska bli att detta äventyrar svenska säkerhetsintressen.
              Jag är helt övertygad om att det gör det.
            </seg>
            <seg n="753696c4">
              Om Peter Jonsson läser propositionen från pärm till pärm, eller
              i varje fall genom hela omslaget, märker han att väldigt mycket
              av motiveringen handlar just om att stärka säkerheten för svenska
              män och kvinnor på fredsfrämjande uppdrag i världen. Detta kan
              inte vara någon som helst överraskning för Peter Jonsson.
            </seg>
            <seg n="381b64bc">
              Jag tycker inte heller att de förslag till förbättringar som
              Socialdemokraterna nu lämnar i sin reservation är av den karaktären
              att de hade höjt förslaget. Tillåt mig, herr talman, att exemplifiera.
            </seg>
            <seg n="b079ff8c">
              Man vill att tydligare regler ska införas för hur information
              som man får vid signalspaning får användas. Vad betyder det? Sådant
              kan inte läggas till grund för konstruktiva förhandlingar och
              än mindre för någon lagstiftning. Jag tycker inte att Socialdemokraterna
              har tagit sitt ansvar. Jag tycker inte att Socialdemokraterna
              har tillvaratagit de möjligheter till överenskommelser som fanns.
            </seg>
            <seg n="c52dd8ee">
              Nu vet jag, precis som Staffan Danielsson sade tidigare, att
              ni har olika viljor i partiet. Det kan man möjligen ha respekt
              för. Men det är tråkigt att ni inte har velat medverka till att
              förbättra på ett område på många olika plan och samtidigt gett
              oss bättre förutsättningar att vidmakthålla nationell säkerhet.
            </seg>
          </u>
          <note type="speaker" n="a0868bd6">
            Anf. 129 PETER JONSSON (s) replik:
          </note>
          <u who="unknown" xml:id="i-8e8dbf247d7b8ed9-4" n="1b8c70a7">
            <seg n="6a42cb36">
              Herr talman! Att vi inom det stora partiet Socialdemokraterna
              har olika synpunkter och åsikter om de förslag vi röstar igenom
              i riksdagen är för oss en självklarhet. Frågan är vilken debatt
              som har funnits inom alliansen.
            </seg>
            <seg n="4cd6c79e">
              Jag vet att det har funnits olika åsikter om förslaget sedan
              tidigare. Vem slog näven i bordet och sade: Tyst med er nu! Följ
              rodret, nu kör vi! Det skulle jag gärna vilja veta. Det kommer
              vi aldrig att få svar på. Det kommer aldrig att bli en offentlig
              handling.
            </seg>
            <seg n="1baac047">
              Det är helt klart, Allan Widman, att vi var på väg. Vi hade förslag
              till stärkningar av den personliga integriteten i förhandlingarna
              tillsammans med Karin Enström här att dela upp Fun i två delar
              med en tillståndsenhet och en kontrollenhet. Vi skulle hitta katalogisering
              för vissa av frågorna när det gällde sökbegrepp och liknande.
            </seg>
            <seg n="12e422cd">
              Men det var en fråga som vi kände var viktig och som vi ville
              ha utredd innan vi fattade beslutet. Om man då från alliansens
              sida hade sagt att man skjuter på propositionen ett halvår och
              utreder de saker som vi krävde skulle utredas så hade vi kanske
              stått i ett annat läge. Men nej, man skulle fatta beslutet då.
              När man hårdfast står fast vid tidsgränsen på det sättet faller
              man på eget grepp. Och det är just det som Allan Widman nu har
              gjort.
            </seg>
            <seg n="9e611858">
              Jag säger som förut: Kom inte och skyll på oss för att lagstiftningen
              inte går igenom! Det är ni som sitter i majoritet i dag. Det är
              ni som besitter Rosenbad, som ni sjöng på fotbollsmatchen i går.
              Ni måste ta det ansvaret, se till att hoppa ur oppositionsgarderoben
              och tillverka politik. Om ni vill ha med oss gör det på ett sätt
              så att vi känner att det finns en trygghet i det samarbete vi
              i så fall ska ha!
            </seg>
          </u>
          <note type="speaker" n="84ace0a2">
            Anf. 130 ALLAN WIDMAN (fp) replik:
          </note>
          <u who="allan_widman_80f3d6" xml:id="i-0b345ab308dca785-4" n="d3c08305">
            <seg n="a6263106">
              Herr talman! Jag vet att socialdemokratins ledande företrädare
              approcherades cirka tre månader innan dess att propositionen gick
              i väg till riksdagen. Det var inte så att det snabbt stängdes
              några dörrar. Alla möjligheter fanns, men det fanns uppenbarligen
              inget intresse. Det är naturligt mot bakgrund av det som Peter
              Jonsson säger; vi har haft olika åsikter om det här. Därför förstår
              jag att frestelsen att säga nej blir stor. Det är naturligtvis
              det allra enklaste.
            </seg>
            <seg n="9124e87c">
              Det jag inte förstår är varför man i så fall skriver en mycket
              lång reservation där man i huvudsak ägnar sig åt att slå in redan
              öppna dörrar. Det står i reservationen att även terrorism bör
              ingå i försvarsunderrättelsens mandat. Men herregud det vet vi
              väl alla att det gör! Tillståndsgivning ska också gälla sökorden,
              står det. Men så är det ju redan nu. Det talas om oberoende organ
              för efterhandskontroll. Fun blir en självständig myndighet. Den
              har judiciell kompetens, som ni skriver. De ska kontrollera i
              efterhand. Redovisning ska ske en gång om året till riksdagen,
              säger ni också. Jag förstår inte hur man kan reservera sig mot
              någonting som faktiskt framgår av det betänkande som utskottets
              majoritet nu har enat sig omkring.
            </seg>
          </u>
          <note type="speaker" n="fb8c143e">
            Anf. 131 ELSE-MARIE LINDGREN (kd):
          </note>
          <u who="else-marie_lindgren_bfea8c" xml:id="i-08e760a06da2fe29-0" n="e0e1b0f1" next="i-994f6b67364d93bf-0">
            <seg n="a1db5d68">
              Herr talman! Det har varit en lång och livlig debatt. Det är
              inte så lätt att komma som en av de sista talarna, för det blir
              en del upprepningar i och med det jag tänker säga. Men det är
              viktigt att betona vad vi anser och vad vi kristdemokrater tycker
              om det här.
            </seg>
          </u>
          <note n="26a22285">
            Jag börjar med att yrka bifall till utskottets förslag i betänkandet
            i dess helhet.
          </note>
          <u who="else-marie_lindgren_bfea8c" xml:id="i-994f6b67364d93bf-0" n="e0e1b0f1" prev="i-08e760a06da2fe29-0">
            <seg n="ef3e6458">
              Det förslag som vi i dag diskuterar möjliggör ett säkrare Sverige.
              Signalspaning har bedrivits under många år till skydd för landets
              säkerhet. Teknikutvecklingen medför nu ett behov av att signalspaning
              även kan göras i kabel eftersom alltmer information sprids via
              kabel och inte via etern.
            </seg>
            <seg n="b4e3b652">
              Sverige måste bibehålla förmågan att avvärja och bemöta hot mot
              landets säkerhet. Signalspaning är en viktig metod för att kunna
              göra självständiga och goda omvärldsbedömningar som sedan kan
              ligga till grund för regeringens utrikes-, säkerhets- och försvarspolitik.
            </seg>
            <seg n="e15302b1">
              En liknande omställning har skett i de flesta andra länder med
              kompetens på detta område. Bland EU-länderna har till exempel
              Storbritannien, Tyskland och Nederländerna nyligen lagreglerat
              verksamheten.
            </seg>
            <seg n="d5b6ff33">
              Den nya lagen behövs för att anpassa signalspaningen till den
              tekniska utveckling som sker, som jag tidigare har sagt. Men den
              behövs också för att skapa ett starkare skydd för den enskildes
              integritet än det som finns i dag.
            </seg>
            <seg n="3104431f">
              Vi ska vara medvetna om att signalspaning kommer att utföras
              oavsett vad vi kommer fram till här i dag. Vill vi att den ska
              ske reglerad i lag eller inte? Det är det som är frågan.
            </seg>
            <seg n="757d2ad6">
              Jag har full förståelse för den diskussion som har förts om utvidgningen
              av de signaler som får tas in. Vid all övervakning finns det risk
              för att något material hamnar i orätta händer. Det är anledningen
              till att vi har vidtagit så rigorösa säkerhets- och integritetsåtgärder
              som bara är möjligt. Kristdemokraterna har varit noga med att
              signalspaningen ska utformas så att risken för att informationen
              missbrukas eller hamnar i orätta händer minimeras så långt det
              någonsin är möjligt.
            </seg>
            <seg n="0fa33f59">
              Herr talman! Det som är aktuellt är endast information av betydelse
              för landets säkerhet. Det handlar om det vi kallar för försvarsunderrättelseverksamhet,
              det vill säga om det gäller utländska förhållanden och om yttre
              hot mot landet förekommer. Av alla de mejl, fax och telefonsamtal
              som går igenom kablarna kommer endast en ytterligt liten mängd
              i fråga. Man brukar tala om att det är ett meddelande av tio miljarder
              som kan komma i fråga och undersökas utifrån fastställda sökord.
              Det är alltså en oerhört liten mängd vi talar om. Avsikten är
              att kolla företeelser och trender allt för att stärka landets
              säkerhet. Ingenting sparas, utan det som passerar är borta.
            </seg>
            <seg n="3eaffb7a">
              Intrycket från en del medier och även från vissa partier här
              i kammaren har tyvärr ibland varit att vartenda samtal, mejl och
              fax ska läsas eller lyssnas av, till och med av någon fysisk person.
              Det vore naturligtvis ytterligt skrämmande. Man kan väl säga så
              här: Ska vi behöva signalspaning över huvud taget? Också Staffan
              Danielsson var inne på detta. Det kan jag som medborgare beklaga.
              Men vi som politiker har ett ansvar för att så långt det är möjligt
              skydda landets medborgare mot yttre hot.
            </seg>
            <seg n="b750ae80">
              Därför kommer jag och Kristdemokraterna att ställa upp på att
              FRA får den här möjligheten om alla de kontroll-, rättssäkerhets-
              och integritetsskyddande mekanismer som både vi och Lagrådet kräver
              införs.
            </seg>
            <seg n="a2c58cb9">
              Herr talman! Vi kristdemokrater har bidragit till att se till
              att de synpunkter som Lagrådet framförde arbetades in i propositionen.
              Redan i förslaget till lagrådsremiss såg vi till att ändringar
              som stärker integritets- och rättsskyddet infördes.
            </seg>
            <seg n="70eb3339">
              Det handlar bland annat om att tydliga kontrollmekanismer och
              funktioner skapas för att garantera enskilda individers integritet.
              Varje uppdrag ska prövas av en särskild nämnd innan spaningen
              inleds. Det ska finnas insyn och kontroll under pågående spaningsprocess
              och efteråt.
            </seg>
            <seg n="c8d1a98d">
              Majoriteten i utskottet har sett till att det vid tillståndsgivningen
              klart framgår att den ska gälla inriktning, beskrivning av behovet
              och proportionalitetsbedömning. Vidare ska det framgå vem som
              är uppdragsgivare. Vi har även slagit fast vikten av att beslutsfattandet
              om tillståndsgivningen och kontrollverksamheten ska ske organisatoriskt
              skilda åt. Man ska också en gång om året till riksdagen redovisa
              den granskning som har utförts och resultatet av denna.
            </seg>
            <seg n="faac4c03">
              Herr talman! För oss kristdemokrater är både rikets skydd och
              den personliga integriteten viktiga. Därför gör vi bedömningen
              att regeringens förslag får anses fullt godtagbart när det gäller
              integritetsskyddet med det tillägg som utskottet har gjort.
            </seg>
            <seg n="8eafd726">
              Vi är också glada över att vi i försvarsutskottets alliansgrupp
              har kunnat jobba i positiv anda med denna många gånger väldigt
              svåra fråga. Vi har lyckats hålla ihop, och jag tycker att det
              bådar gott för framtiden. Men jag känner stor besvikelse över
              Socialdemokraterna i denna fråga. Jag tycker att ni har visat
              prov på ett osedvanligt obstruerande.
            </seg>
            <seg n="3b3e8ab0">
              Ni hade, som vi tidigare har hört här, ett färdigt förslag till
              proposition som ni hade jobbat med i regeringsställning under
              lång tid och som nuvarande regering ärvde. Vi förbättrade förslaget,
              särskilt med hänsyn till integriteten. Och vad händer? Sedan är
              ni emot förslaget. Det är inte trovärdigt inför svenska folket,
              och det är ytterst olyckligt att vi i och med detta inte får någon
              bred överenskommelse över partigränserna i denna så angelägna
              fråga och uppgift.
            </seg>
            <seg n="c8528915">
              Genom att vilandeförklara det här förslaget möjliggör ni inte
              en effektiv underrättelse vid hot mot Sverige utanför rikets gränser,
              till exempel i Afghanistan, som Allan Widman så förnämligt lyfte
              upp.
            </seg>
            <seg n="1932f460">
              Slutligen vill jag ta upp integriteten igen. Den värnar vi alla
              om. Resultatet blir nu att Socialdemokraterna, Vänsterpartiet
              och Miljöpartiet kommer att bidra till att låta den signalspaning
              som pågått i decennier förbli oreglerad och utan begränsningar
              för integritetsintrång under ett väldigt viktigt år.
            </seg>
          </u>
          <note n="bde5dd2f">
            I detta anförande instämde Annicka Engblom (m) och Allan Widman
            (fp).
          </note>
          <note type="speaker" n="5482b682">
            Anf. 132 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-f76b1cb56413bc54-0" n="38008683">
            <seg n="4e16ece7">
              Herr talman! Jag har med stort intresse lyssnat på försvarsutskottets
              debatt om den proposition som regeringen har presenterat för riksdagen
              och vars förslag nu snart ska avgöras.
            </seg>
            <seg n="f1c76de0">
              Det har varit en hel del historiska betraktelser. Med risk för
              att upprepa något av det som redan har sagts vill även jag understryka
              att behandlingen av det här ärendet har varit en lång och kontinuerlig
              process. Peter Jonsson gav ett fullständigt formidabelt underkännande
              av den förra socialdemokratiska regeringens beredning. Det här
              är inte ett ärende som jag har hittat på, utan det har legat på
              regeringens bord sedan 2003. Men den socialdemokratiska regeringen
              mäktade inte med att ta fram ett förslag till riksdagen, trots
              att man, precis som Peter Jonsson sade i sitt inlägg och som många
              andra socialdemokratiska företrädare har framhållit, anser att
              detta i grunden är ett mycket viktigt ärende.
            </seg>
            <seg n="44dc10e4">
              Den socialdemokratiska gruppledaren i riksdagen, Britt Bohlin
              Olsson, sökte upp mig på våren 2006 när jag var gruppledare i
              oppositionen för att diskutera denna fråga och understryka hur
              viktigt regeringen ansåg att det var att få en teknikneutral lagstiftning
              på plats, en lagstiftning som möjliggjorde för FRA att signalspana
              också i trådförbindelser.
            </seg>
            <seg n="6084ee37">
              Alice Åström har också klagat på beredningen. Nu kommer jag att
              beskyllas för arrogans igen av någon här inne, men jag tar den
              risken och säger: Detta är kvalificerat struntprat, herr talman.
              Beredningen är gedigen. I botten ligger två statliga offentliga
              utredningar och en departementspromemoria. Alla dessa handlingar
              är brett remissbehandlade. De är betydligt bredare remissbehandlade,
              vill jag gärna säga, än de förslag som den förra regeringen kom
              med på Justitiedepartementets område och som hade bäring på den
              personliga integriteten. Där var det smalare remissvändor än vad
              det var till exempel när det gäller den departementspromemoria
              som är ett av underlagsdokumenten till regeringens proposition
              i det här ärendet.
            </seg>
            <seg n="5a6fa82f">
              Sanningen är också den att inte minst myndigheter som har särskild
              anledning att bevaka integritetsaspekter avgav positiva remissyttranden
              på denna departementspromemoria. Dit hör såväl JK, Justitiekanslern,
              som Justitieombudsmannaämbetet.
            </seg>
            <seg n="10e9ea38">
              Peter Rådberg åberopade Amnesty International. Jag vill gärna
              läsa högt ur det remissyttrande som Amnestys svenska sektion gav
              på departementspromemorian om en anpassad försvarsunderrättelseverksamhet.
              Där skrev man så här: Amnesty International, Amnesty, anser att
              remissen är en utredning som på ett mycket tillfredsställande
              sätt har gått igenom de problem som kan uppkomma vad gäller kränkning
              av fri- och rättighetsskyddet vid en anpassad försvarsunderrättelseverksamhet.
              Frågan om den personliga integriteten är central i denna utredning,
              men Amnesty anser att utredningen tar upp samtliga svåra uppgifter
              som ingår i den intresseavvägning som är aktuell.
            </seg>
            <seg n="d1c595af">
              På ett annat ställe i remissvaret skriver Amnesty med bäring
              på diskussion om yttre militära kontra yttre hot mandatet för
              försvarsunderrättelseverksamhet ändras till yttre hot: Amnesty
              har ingen erinran mot denna förändring. Med tanke på den alltmer
              globaliserade världen och de konsekvenser som följer härav delar
              Amnesty remissförfattarnas syn att detta är en nödvändig förändring
              av svensk lag.
            </seg>
            <seg n="97e175ed">
              Så långt Amnesty International.
            </seg>
            <seg n="2d39381c">
              Jag vill gärna säga att för min del har hela processen från det
              att jag blev ansvarig varit inriktad på att försöka förstärka
              kontrollmekanismer, insyn och skydd för den enskildes integritet.
              Det är vad hela den beredningsprocess som jag har varit ansvarig
              för har gått ut på. Därtill har jag under hela den processen haft
              en öppen dörr till Socialdemokraterna.
            </seg>
            <seg n="608097f3">
              Peter Jonsson beklagade att jag inte hade tagit kontakt redan
              före lagrådsremissen. Hade jag gjort det, satt mig ned och förhandlat
              med Socialdemokraterna, hade verkligheten sett annorlunda ut.
              Då kan jag berätta varför Socialdemokraternas gruppledare, Britt
              Bohlin Olsson, var lite sen till Socialdemokraternas julfest.
              Det var därför att hon satt på sitt rum tillsammans med mig och
              diskuterade just denna fråga. Där räckte jag fram den utsträckta
              hand som har förblivit utsträckt under hela processen. Det finns
              ett och annat ytterligare vittne som känner till detta.
            </seg>
            <seg n="3b3fa57d">
              Under den här processen har vi också fortlöpande tillfört förbättringar
              av skyddet för den personliga integriteten, av insynen i verksamheten,
              av kontroll och uppföljning. Jag tog initiativ till totalt tolv
              förändringar före det att vi presenterade lagrådsremissen. Jag
              fick inget svar på min inbjudan den där aftonen i december på
              den socialdemokratiska gruppledarens rum, men det kom förstås
              fram synpunkter ändå. Vi gjorde totalt tolv förändringar. Det
              handlade bland annat om att tydliggöra gränsdragningen mellan
              försvarsunderrättelseverksamhet å ena sidan och polisiär verksamhet
              å den andra sidan.
            </seg>
            <seg n="59c2b337">
              Jag kan säga att det är just när det gäller den här gränsdragningen
              som mycket av förvirringen i debatten har rört sig. Jag vill därför
              än en gång understryka att försvarsunderrättelseverksamheten inte
              handlar om övervakning. Den handlar inte om att jaga individer,
              utan den handlar om att kartlägga utländska förhållanden och yttre
              företeelser som kan utvecklas till hot mot vårt land och mot svenska
              intressen.
            </seg>
            <seg n="bd46546b">
              Därför säkerställer vi också med den här lagstiftningen att de
              polisiära myndigheterna inte kan kringgå det regelverk som finns
              om till exempel förhands domstolsgodkännande för att avlyssna
              enskilda individer genom att gå via försvarsunderrättelsemyndigheterna.
            </seg>
            <seg n="b531ddd9">
              En annan förändring före lagrådsremissen var att vi tillförde
              ett insynsråd vid myndigheten FRA, som inom parentes sagt, trots
              sitt namn, inte är en militär myndighet utan en civil myndighet.
            </seg>
            <seg n="5f5ecc83">
              Sedan gick det en remiss till Lagrådet. Vi fick Lagrådets synpunkter
              och införde ytterligare nio förändringar. De handlade bland annat
              om noggrannare regler för tillståndsgivningen, noggrannare regler
              för hur uppgifter som inte ska inhämtas ska förstöras och precisering
              av tillstånds- och kontrollmyndigheterna.
            </seg>
            <seg n="5ef8867e">
              Dörren till Socialdemokraterna stod fortfarande öppen, men det
              hördes inte så mycket. Inte ens när vi lade en proposition på
              riksdagens bord hördes det något. Det kom inga motförslag. Det
              kom en sladdrig A 4-sida som kommittémotion med ett yrkande om
              avslag på propositionen men inga konkreta förslag till förändringar.
              Vår dörr stod fortfarande öppen.
            </seg>
            <seg n="8e39f55a">
              Efter propositionen har sedan försvarsutskottet under sin behandling
              tillfört ytterligare fem förbättringar. Det har bland annat att
              göra med den katalog som även Socialdemokraterna har uttryckt
              önskemål om. Det handlar om årlig rapportering från regeringen.
              Det handlar om kontrollstation år 2011. Även i den här processen
              var dörren till Socialdemokraterna öppen.
            </seg>
            <seg n="893ab7f5">
              Peter Jonsson, Socialdemokraternas företrädare i utskottet, presenterade
              också ett antal konkreta ändringsförslag för alliansens företrädare
              i utskottet. Vi kunde efter en genomgång av dem säga att om detta
              var Socialdemokraternas position var det fullt möjligt att träffa
              en uppgörelse, men vi hade en fråga: Står den socialdemokratiska
              riksdagsgruppen och den socialdemokratiska gruppledningen bakom
              Peter Jonssons ändringsförslag? Vi fick aldrig något svar på den
              frågan. I stället utlystes en presskonferens där det meddelades
              att regeringen minsann hade bränt alla broar och det skulle inte
              bli någon uppgörelse här. Jag beklagar detta.
            </seg>
            <seg n="df533766">
              Nu har jag fått svar på varför detta skedde. Det berodde enligt
              Peter Jonsson på att han hade läst i tidningen att jag hade sagt
              att om vi inte kom överens med Socialdemokraterna skulle det bli
              ett beslut i riksdagen ändå.
            </seg>
            <seg n="775c442a">
              Det är väldigt sant att jag på en fråga från en journalist om
              vad som skulle hända om förhandlingarna inte lyckades gav ett
              sådant svar. Det är dock mycket märkligt att det kan förvåna någon.
              Vad hade Peter Jonsson trott skulle hända om man inte kom överens
              i förhandlingarna? Trodde han att regeringen skulle lägga sig
              ned och dö, avgå, be om ursäkt eller dra tillbaka propositionen?
            </seg>
            <seg n="d243ee63">
              Under de 15 år jag har suttit i riksdagen har det aldrig hänt
              att en socialdemokratisk regering under motsvarande förhållanden
              har gjort något sådant. Jag tror inte heller att Peter Jonsson
              i djupet av sitt hjärta hade förväntat sig att den borgerliga
              regeringen skulle ge oppositionen en total vetorätt mot en proposition
              som regeringen lagt på riksdagens bord.
            </seg>
            <seg n="c44b47e0">
              Jag beklagar att det inte var en möjlighet att nå denna breda
              enighet, för jag vet att Peter Jonsson, Ulrica Messing och andra
              företrädare för Socialdemokraterna i djupet av sina hjärtan vet
              att detta är en viktig verksamhet och att det finns ett behov
              av den här nya lagstiftningen.
            </seg>
            <seg n="3d9590a0">
              Med den grunden borde det möjligen sakligt sett ha varit möjligt
              att komma fram till en uppgörelse. Samtidigt ger det som nu har
              hänt uttryck för en viss politisk logik, för det är klart att
              om Socialdemokraterna under tre år i regeringsställning inte har
              mäktat med att få fram en proposition till riksdagen varför ska
              då partiet i opposition hjälpa en lätt förhatlig alliansregering
              att baxa ett kontroversiellt lagförslag genom riksdagen?
            </seg>
            <seg n="ab79ccf9">
              Det är klart att det finns mycket politisk logik som talar för
              att man ställer sig vid sidan av processen. Jag ska inte spekulera
              i vad som hade hänt om rollerna hade varit omvända. Jag tror att
              det i alla partier finns våndor kring den exakta och närmare utformningen
              av de här lagförslagen för att de innehåller väldigt grannlaga
              avvägningar.
            </seg>
            <seg n="b7cd3223">
              Samtidigt fick vi redan i samband med lagrådsremissen och före
              det att regeringen och försvarsutskottet tillförde nya förbättringar
              ett väldigt tydligt besked från justitieråden och regeringsråden
              i Lagrådet. De konstaterade att beredningsunderlaget var tillräckligt
              både till sin omfattning och till sin kvalitet. Man landade i
              slutsatsen att vi nått en godtagbar balans mellan å ena sidan
              nationella säkerhetsintressen och å andra sidan enskilda medborgares
              fullt legitima krav på skydd för integriteten mot intrång från
              överheten.
            </seg>
            <seg n="e8d8065c">
              Därefter har vi alltså tillfört ytterligare förstärkningar. Jag
              vill gärna säga att det är många som har varit delaktiga i detta,
              inte bara i försvarsutskottet, utan ledamöter i alla allianspartiernas
              riksdagsgrupper har varit delaktiga. De har artikulerat synpunkter
              invändningar ibland farhågor, frågor och önskemål. Det har varit
              en viktig del i den process som har lett fram till försvarsutskottets
              betänkande. Jag vill ta tillfället i akt att tacka alla de ledamöter
              som har bidragit, ibland säkert med blandade känslor.
            </seg>
            <seg n="be2dccbe">
              Samtidigt, herr talman, vill jag säga att den socialdemokratiska
              gruppens agerande är lite paradoxalt i den meningen att ni ju
              bejakar kärnan i regeringens förslag. Den kontroversiella kärnan.
              Den kontroversiella potentiellt integritetskränkande kärnan som
              innebär att man tillåter Försvarets radioanstalt att signalspana
              inte bara i etern utan också i tråd.
            </seg>
            <seg n="662c0053">
              Trots att ni är med på det har ni inte orkat bidra med motionsförslag
              eller med en vilja som ni har varit beredda att fullfölja i försvarsutskottet
              för att träffa en uppgörelse.
            </seg>
            <seg n="4d80ae73">
              Herr talman! Nu har vi då kommit till det stadium när Socialdemokraterna,
              Vänstern och Miljöpartiet alla åberopar 2 kap. 12 § tredje stycket
              regeringsformen för att vilandeförklara regeringens lagförslag
              i ett år. Den bestämmelsen i regeringsformen har kommit till för
              att ge utrymme för eftertanke.
            </seg>
            <seg n="3b3bd5c5">
              Jag har varit parlamentariker i mer än 15 år och tycker att det
              är viktigt med ett grundlagsreglerat minoritetsskydd. Mot den
              bakgrunden skulle det vara mig fullständigt främmande att kritisera
              den folkvalda riksdagen för att utnyttja de skyddsbestämmelser
              som finns i regeringsformen och riksdagsordningen.
            </seg>
            <seg n="f4b927c3">
              Samtidigt beklagar jag naturligtvis att vi tappar ett år då viktiga
              delar av försvarsunderrättelseverksamheten går på låg fart, och
              där vårt beroende av utländska makters underrättelsetjänster ökas.
            </seg>
            <seg n="37302ed2">
              Med det sagt vill jag också peka på att det finns ett drag av
              obstruktion eller tricksande i det konkreta yrkande som de tre
              partierna har lagt på riksdagens bord. Där yrkar man inte bara
              på att den lagstiftning som konstitutionsutskottet har identifierat
              som havande bäring på integritetsskyddet ska förklaras vilande.
              Även lagen om försvarsunderrättelseverksamhet vill de tre partierna
              förklara vilande.
            </seg>
            <seg n="538c3b6f">
              Jag vill bara påpeka att med dagens lag om försvarsunderrättelseverksamhet
              är det i princip fritt fram för FRA att göra precis vad som helst
              så länge det finns en inriktning och så länge man håller sig till
              etern. Med det förslag som vi har lagt på riksdagens bord begränsar
              man verksamheten till att gälla utländska förhållanden, och man
              preciserar också att FRA inte får ägna sig åt någonting som har
              med brottsbekämpning att göra.
            </seg>
            <seg n="39d0faa2">
              Följaktligen innebär det socialdemokratiska, miljöpartistiska
              och vänsterpartistiska yrkandet om vilandeförklaring på den punkten
              någonting helt annat än skydd för den enskildes integritet.
            </seg>
            <seg n="614cbeba">
              Detta leder mig slutligen över till det som jag tycker har varit
              en brist i debatten, nämligen oförmågan att se båda sidorna av
              myntet i denna fråga. Jag sticker inte under stol med att det
              finns inslag i detta lagpaket som inrymmer en potentiellt ökad
              risk för intrång i den enskildes integritet. Det är klart att
              om man inför en teknikneutral lagstiftning så att en myndighet
              som i dag kan spana i etern också får möjlighet att vidga den
              spaningen till att även gälla signaler i trådförbindelser innebär
              det en utökning av spaningsmöjligheten och därmed också en utökning
              av den potentiella risken för intrång. Samtidigt är det just den
              delen som Socialdemokraterna bejakar.
            </seg>
            <seg n="73699cde">
              Vad man hela tiden glömmer bort i debatten är den andra sidan,
              det som innebär en potentiell förstärkning av integritetsskyddet.
              Signalspaning är någonting som FRA har bedrivit i etern i 60 år
              utan någon som helst lagreglering. Tidigare har svenska myndigheter
              även tappat trådförbindelser. Det är i dag ingen hemlighet att
              förbindelserna mellan Berlin och den tyska legationen i Helsingfors
              avlyssnades under andra världskriget.
            </seg>
            <seg n="469fba04">
              Nu får vi med regeringens proposition och försvarsutskottets
              förslag till stånd en reglering också av kontrollmekanismer, insyn
              och integritetsskydd. Det är någonting som har saknats i 60 år
              utan att man har hört Alice Åström eller någon annan här inne
              klaga över sakernas tillstånd.
            </seg>
            <seg n="9e93bbf2">
              Jag tycker att man bör se båda de här sidorna. Vi får nu dessutom
              regler till skydd för den enskildes integritet som våra högsta
              jurister i Lagrådet tycker är väl avvägda.
            </seg>
            <seg n="54d0cab2">
              Det finns mellan de tre oppositionspartierna en gemensam kritikpunkt.
              Det handlar om att man ska ersätta yttre militära hot med yttre
              hot i lagstiftningen. Detta är ett förslag som ger uttryck för
              hur mångfasetterad den säkerhetspolitiska hotbilden har blivit
              i den moderna världen. Internationell terrorism men också traditionella
              militära konflikter inrymmer i dag både en militär och en civil
              sida.
            </seg>
            <seg n="b2054b80">
              När vi skickar ut trupp i utlandet har vi ett ansvar att kartlägga
              förutsättningarna för deras verksamhet. Det inrymmer också både
              civila och militära aspekter. Vi kan ha ett behov av att kartlägga
              IT-hot som kan komma att riktas mot vårt land. Man kan fråga sig
              om spridning av biologisk smitta är ett väpnat eller militärt
              hot, eller om det inte är det.
            </seg>
            <seg n="2d7e6688">
              Herr talman! Denna proposition handlar om viktiga och nationella
              svenska säkerhetsintressen. Försvarsunderrättelseverksamhet handlar
              om utländska förhållanden. Det handlar om yttre hot mot vårt land
              och mot svenska intressen. Det handlar om att kartlägga företeelser,
              mönster och samband. Det handlar däremot inte om att övervaka
              svenska medborgare. Det handlar inte om att bekämpa brott, för
              till det har vi polisen. Det handlar över huvud taget inte om
              att jaga enskilda individer.
            </seg>
            <seg n="e47be800">
              Jag utesluter inte att försvarsunderrättelseverksamheten skulle
              kunna snubbla över en terrorist i Sverige som har samband med
              terroristceller utomlands. Men skulle man göra det kommer dessa
              uppgifter att lämnas över till de polisiära myndigheterna som
              sedan får gå till domstol för att få ett förhandsgodkännande om
              man vill avlyssna individen i fråga.
            </seg>
            <seg n="75b1a28c">
              Än mindre handlar denna verksamhet om att det sitter långa rader
              av män i slokhatt med hörlurar på huvudet och avlyssnar medborgarnas
              e-post och telefontrafik. Detta handlar om en automatisk avtappning
              av en mycket liten del av den trafik som passerar våra gränser,
              trafik som sedan ska dechiffreras, översättas och läggas till
              grund för underrättelserapport. Det är ingen verksamhet där man
              blir uppfångad därför att man skriver bomb, al-Qaida eller terrorist
              i sitt e-postmeddelande, utan det är en oerhört sofistikerad verksamhet
              som inte riskerar att drabba någon i denna kammare och knappast
              heller någon svensk medborgare med hederliga avsikter.
            </seg>
          </u>
          <note n="abd52614">
            I detta anförande instämde Annicka Engblom och Karin Enström
            (båda m), Staffan Danielsson (c) och Allan Widman (fp).
          </note>
          <note type="speaker" n="82319433">
            Anf. 133 PETER JONSSON (s) replik:
          </note>
          <u who="unknown" xml:id="i-8e8dbf247d7b8ed9-5" n="1b8c70a7">
            <seg n="0605c08e">
              Herr talman! Om man jämför med andra politikområden som finns
              här i riksdagen och på departementen är det klart att denna fråga
              har blivit bättre beredd än många andra frågor. På vissa andra
              områden får vi knappt ens yttra oss. På det sättet är det helt
              klart, precis som försvarsministern pekade på här, att det har
              funnits en historia bakom det föreliggande förslaget.
            </seg>
            <seg n="063e68fd">
              Men jag kan ändå inte komma fram till sans och förnuft. Vi var
              nästan överens om propositionen och de förslag som vi hade lämnat,
              de tio punkterna som vi har talat om här i dag. Det återstod kanske
              två tre förslag. Och det handlade om utredningar när det gäller
              den enskildes integritet, och det handlade om huruvida en domstol
              eventuellt skulle få yttra sig om regeringsbeslut. Det skulle
              kanske på några månader ha kunnat göras ett utredningsförslag
              om detta. På det sättet hade vi fått en helhetsbild.
            </seg>
            <seg n="4d5c411c">
              Om nu den historia som försvarsministern pekade på här har funnits,
              och det är jag helt övertygad om, så varför väntade man då inte
              en, två eller tre månader? Då hade förslaget kanske funnits där,
              och vi hade varit överens. Utifrån detta perspektiv tycker jag
              att försvarsministern inte tog den möjlighet som fanns att skapa
              en lagstiftning genom en blocköverskridande överenskommelse.
            </seg>
            <seg n="d74bbd4b">
              Det finns delar i detta som inte nämns i dag. I vissa specifika
              fall kan man få avlyssna en enskild person nationellt. Det står
              så. Det är egentligen detta som är viktigt och som vi har pekat
              på, nämligen att det i ett sådant läge kan finnas förutsättningar
              för att ett domstolsförfarande skulle kunna genomföras. Men vi
              kom inte i mål där, och det tycker jag är synd. Men, som sagt,
              det finns ytterligare en chans. Det är ett år kvar tills frågan
              tas upp igen.
            </seg>
          </u>
          <note type="speaker" n="3ddacd40">
            Anf. 134 Försvarsminister MIKAEL ODENBERG (m) replik:
          </note>
          <u who="mikael_odenberg_0f1a5b" xml:id="i-f76b1cb56413bc54-1" n="38008683">
            <seg n="6158b545">
              Herr talman! Problemet är att det egentligen inte var någonting
              nytt i den kravlista som Socialdemokraterna presenterade, de tio
              punkterna. Samtliga dessa frågor hade varit föremål för en ganska
              grundlig diskussion och en ganska grundlig beredning, inte minst
              under den tid som Socialdemokraterna satt i kanslihuset. Vi var
              från alliansens företrädare i försvarsutskottet beredda att föra
              diskussionen till slut med Peter Jonsson.
            </seg>
            <seg n="6d17f1a9">
              Peter Jonsson frågade varför man inte kunde vänta några månader.
              Den frågan stod aldrig på kartan därför att de förslag som Peter
              Jonsson presenterade för de borgerliga kollegerna i försvarsutskottet
              inte innebar att man skulle uppskjuta någonting utan faktiskt
              innebar ett krav på en utredning som alliansens företrädare var
              beredda att möta. Problemet var bara att man aldrig fick svar
              på frågan: Vem pratar Peter Jonsson för? Pratar Peter Jonsson
              för Peter Jonsson, eller pratar Peter Jonsson för Socialdemokraterna?
              Den frågan ställdes upprepade gånger. Jag ställde den också till
              Socialdemokraternas gruppledare. Står den socialdemokratiska gruppstyrelsen
              bakom Peter Jonssons förslag? Gör den det blir det en uppgörelse.
              Men vi måste få det beskedet. Svaret blev den utlysta presskonferensen
              då alla broar brändes.
            </seg>
            <seg n="a9a25fd9">
              Jag har egentligen inget behov av att hålla på och vegetera över
              det förflutna eftersom det blir ganska fåniga diskussioner där
              olika skuldbördor ska fördelas. Jag kan bara ärligt säga att min
              ambition hela tiden har varit att ha en öppen attityd. Jag har
              hela tiden haft en ärlig avsikt att få med Socialdemokraterna.
              Jag har vid upprepade tillfällen gett uttryck för denna ambition,
              både till försvarsutskottets ordförande och till den socialdemokratiska
              gruppledaren i riksdagen. Sedan kan vi säkert ha olika uppfattningar
              om vad som gick fel och varför det inte gick att nå en framgång.
              Jag bara konstaterar och beklagar detta. Jag har hela tiden haft
              uppfattningen att det är bättre att få en bra lagstiftning på
              plats även om det tar ett år extra än att få en dålig lagstiftning
              på plats nu. Jag konstaterar att vi får en bra lagstiftning på
              plats om ett år.
            </seg>
          </u>
          <note type="speaker" n="2d4cc385">
            Anf. 135 PETER JONSSON (s) replik:
          </note>
          <u who="unknown" xml:id="i-8e8dbf247d7b8ed9-6" n="1b8c70a7">
            <seg n="d01ea5ec">
              Herr talman! Då finns det ett år för att jobba vidare med att
              göra förslaget ännu bättre.
            </seg>
            <seg n="9875fef6">
              Jag vill tydligt påpeka att jag i diskussionen med era företrädare
              nämnde möjligheten att skjuta på propositionen för att få svar
              på de frågor som vi ställde i utredningen. Jag litade naturligtvis
              på att den dialogen fanns. Jag tror att den fanns mellan utskottets
              medlemmar och Försvarsdepartementet.
            </seg>
            <seg n="6d68b8e7">
              Jag kan ställa samma fråga till försvarsministern som jag har
              gjort tidigare i och med utspelen om bilden av förhandlingarna.
              Jag har förhandlat ganska mycket på den fackliga sidan och även
              på den politiska sidan. Och det var inte smart att gå ut i princip
              samma dag som ni satt i reella diskussioner och säga: Vad spelar
              det för roll? Vi behöver ändå inte Socialdemokraterna.
            </seg>
            <seg n="cda7d655">
              Ni har majoritet så att ni kan driva igenom frågan. Men det fanns
              i alla fall en vilja från försvarsministern och alliansen att
              vi skulle vara med på vagnen på detta område.
            </seg>
            <seg n="844b5a0e">
              Frågan är om detta gjorde läget eller situationen bättre. Sedan
              har det funnits andra uttalanden från försvarsministern som också
              kanske kan reta upp en och annan i vårt socialdemokratiska parti.
              Men så är livet emellanåt. Ibland hoppar det grodor ur munnen,
              och då får man försöka ta ansvar för det.
            </seg>
            <seg n="a4730040">
              Men, som sagt, helt klart är det så att vi på många områden är
              överens när det gäller denna lagstiftningsfråga. Nu gäller det
              bara för försvarsministern att fundera på om han vill ha med socialdemokratin
              eller inte när frågan kommer tillbaka igen.
            </seg>
          </u>
          <note type="speaker" n="b7b61a44">
            Anf. 136 Försvarsminister MIKAEL ODENBERG (m) replik:
          </note>
          <u who="mikael_odenberg_0f1a5b" xml:id="i-f76b1cb56413bc54-2" n="38008683">
            <seg n="3faa5239">
              Herr talman! Vi har inte gjort några utspel. Däremot fick jag,
              när jag besökte riksdagsjournalisterna, frågor om vad som händer
              med signalspaningen. Jag sade att förhandlingar pågick i utskottet,
              att jag inte var en del i dem men att jag med departementet i
              bakgrunden naturligtvis fanns med som ett bollplank för våra företrädare
              i försvarsutskottet, att diskussionen pågick och att vi gärna
              ville nå en uppgörelse.
            </seg>
            <seg n="d7e9f821">
              Jag fick följdfrågan: Vad händer om ni inte når en uppgörelse?
              Jag sade att förslaget då kommer att köras igenom, vilket är en
              självklarhet. Och det vet Peter Jonsson. Som jag antydde i talarstolen
              är det inte en grund för regeringen att lägga sig ned och dö.
              Men det var inget utspel.
            </seg>
            <seg n="232d1782">
              Givet Peter Jonssons och möjligen någon annan socialdemokrats
              reaktion på artikeln var det naturligtvis så att svaret på frågan
              inte gjorde situationen bättre.
            </seg>
            <seg n="20dc1d3a">
              Men en man med erfarenhet av facklig förhandlingsverksamhet är
              nog så pass upphöjd att han förmår skilja på verkligheten och
              rubriksättningen i en tidning.
            </seg>
          </u>
          <note type="speaker" n="c636d1f0">
            Anf. 137 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-27" n="1e568192">
            <seg n="79848aca">
              Herr talman! Egentligen skulle hela det sista replikskiftet och
              en hel del av denna debatt kunna stå för sig själv som en förklaring
              till varför det är omöjligt för Vänsterpartiet att ställa sig
              bakom detta och varför vi anser att detta inte är tillräckligt
              berett.
            </seg>
            <seg n="0b7cda77">
              Detta handlar om ett lagstiftningsarbete som rör den enskilde
              individen och som rör grundläggande konventioner och vår grundlag.
              Man får höra hur detta helt enkelt har varit föremål för en förhandling
              hit och dit. Det sägs att den sade det, den var dum, den hade
              gjort det och så vidare. Är det ett lagstiftningsarbete som är
              värdigt riksdagen? Är det detta som kallas för ett grundligt berett
              och väl genomarbetat ärende med en ordenlig utredning, med en
              ordentlig analys och med en avvägning när det gäller grundlagar
              och konventioner? Nej, förhandlingar och diskussioner visar att
              det fanns grundläggande brister i det arbete som låg bakom propositionen.
            </seg>
            <seg n="c99538dd">
              Herr talman! Jag ska lyfta fram två saker.
            </seg>
            <seg n="880d63ec">
              Den ena saken är, som jag sade i mitt anförande, att det har
              skett många förbättringar. Det finns förstärkningar här när det
              gäller försvarets underrättelseverksamhet som är positiva. Det
              gäller då där det har varit en brist på reglering. Det har också
              blivit förbättringar under behandlingens gång, vilket jag också
              har påpekat.
            </seg>
            <seg n="1b7220ec">
              Men att säga att det utvidgade mandat som också ligger i det
              här beslutet egentligen skulle innebära att man kan fortsätta
              som tidigare, att det då inte är någon skillnad alls och att det
              inte är reglerat är inte sanningen. Det utvidgade mandatet, från
              yttre militära hot för underrättelseverksamheten till yttre hot,
              innebär att du faktiskt har en helt annan signalspaning, även
              enligt dagens modell. Om det inte skulle innebära någon förändring
              alls förstår jag inte varför man ens skulle lägga fram förslaget.
            </seg>
          </u>
          <note type="speaker" n="ab723cb8">
            Anf. 138 Försvarsminister MIKAEL ODENBERG (m) replik:
          </note>
          <u who="mikael_odenberg_0f1a5b" xml:id="i-f76b1cb56413bc54-3" n="38008683">
            <seg n="444f10de">
              Herr talman! Jag börjar bakifrån. Jag vill faktiskt bestrida
              att förändringen från definitionen yttre militära hot till definitionen
              yttre hot i förslaget till lag om försvarsunderrättelseverksamhet
              är någonting som innebär ett stort integritetshot. Jag bestrider
              bestämt detta.
            </seg>
            <seg n="68f591f0">
              Den potentiella risken för intrång i integriteten ligger i att
              man ger FRA den möjlighet som också Socialdemokraterna bejakar
              att vidga signalspaningen från att bara gälla etern till att också
              gälla kommunikation som överförs i tråd.
            </seg>
            <seg n="1ff9a469">
              Förändringen till definitionen yttre hot är en ren anpassning
              till den mycket mer mångfasetterade hotbild som vi i dag har att
              hantera. Gårdagens värld var i det hänseendet mycket enklare.
            </seg>
            <seg n="fbae856c">
              Det är inte lätt, vill jag gärna säga, att vara statsråd det
              har jag nu upptäckt. Om man är beredd att lyssna och beredd att
              anpassa framställs det som ett jätteschackrande. Nu är det ultimata
              beviset på en slarvig beredning att vi är beredda att lyssna på
              Socialdemokraterna och att föra en diskussion med dem. Det är,
              ärligt talat, en något märklig uttolkning att beredvillighet att
              lyssna på oppositionen i riksdagen nu tolkas som att det funnits
              grundläggande brister som man absolut måste rätta till.
            </seg>
            <seg n="cae4cfec">
              Alice Åström ska inte vara purken för att hon inte blev inbjuden.
              Det berodde ju på att ni redan i utgångsläget sagt att ni inte
              är särskilt intresserade av en fungerande försvarsunderrättelseverksamhet
              som inkluderar teknikneutral signalspaning. Då finns det liksom
              inte så mycket att resonera om, Alice Åström!
            </seg>
          </u>
          <note type="speaker" n="879c788d">
            Anf. 139 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3452615698faa347-28" n="1e568192">
            <seg n="9f9d5a49">
              Herr talman! Jag ska inte förlänga debatten så väldigt mycket
              mer. Men jag vill säga: Nej, jag är inte det minsta purken för
              att jag inte blev inbjuden till samtalen och överläggningarna.
              Enligt beskrivningen här har det uppenbarligen inte bara varit
              trevligt, utan det här har också föranlett en tuffare diskussion
              emellanåt.
            </seg>
            <seg n="118efeab">
              En annan sak som jag vill lyfta fram är att det inte bara är
              jag och Vänsterpartiet som lyft fram kritik. Det kan låta så när
              man lyssnar på försvarsministern.
            </seg>
            <seg n="24cb6854">
              Också jag blev lite förvånad när Amnesty lyftes fram som ett
              exempel med tanke på deras yttrande. Däremot hade man kunnat lyfta
              fram Advokatsamfundets, Polisförbundets och Säpos yttranden. Det
              finns en mängd remissinstanser som haft och som fortfarande har
              kritik och som inte delar försvarsministerns beskrivning av att
              det här är fullständigt okomplicerat, att det är fullständigt
              okomplicerat när det gäller den polisiära och den militära biten
              och att det är tydligt och klart. Det finns också personer som
              arbetar inom det här fältet som inte delar den uppfattningen.
            </seg>
            <seg n="18111858">
              En sista sak som jag skulle vilja ta upp är följande. Det är
              farligt där vill jag rikta en uppmaning till försvarsministern
              att säga att det här inte berör enskilda individer. Det finns
              skrivningar i betänkandet som tydligt visar att det här inte får
              avse en viss fysisk person och att det inte direkt får hänföra
              till en viss fysisk person om det inte är av synnerlig vikt för
              verksamheten.
            </seg>
            <seg n="3210f5e8">
              Det finns ingen verksamhet som bara existerar och liksom finns
              där i luften. I slutändan landar allt i detta med enskilda individer.
              Terroristorganisationer, vapensmuggling eller militära hot, ja,
              allt som sker hänförs i slutändan till enskilda individer. Det
              som påstås om gränsdragningen är faktiskt inte sant. Det framgår
              om man noga granskar detta.
            </seg>
          </u>
          <note type="speaker" n="40bdacc1">
            Anf. 140 Försvarsminister MIKAEL ODENBERG (m) replik:
          </note>
          <u who="mikael_odenberg_0f1a5b" xml:id="i-f76b1cb56413bc54-4" n="38008683">
            <seg n="a52882af">
              Herr talman! Det kan trots allt finnas skäl att ta upp det som
              Alice Åström nämnde i sin inledning, nämligen Integritetsskyddskommitténs
              arbete. Det är ju också något som har åberopats som kritik mot
              att regeringen har lagt fram propositionen.
            </seg>
            <seg n="49d9f4af">
              Jag vill gärna understryka att Integritetsskyddskommittén är
              en parlamentarisk utredning som aldrig har haft i uppgift att
              bereda regeringsförslag och än mindre att yttra sig över dem,
              utan dess arbete handlar om att fundera över om det i våra grundlagar
              krävs en generell skyddsregel för den personliga integriteten
              detta utöver vad vi i dag har.
            </seg>
            <seg n="40d96bee">
              Jag vill också understryka att Lagrådet har gjort just den avvägning
              mellan effektivitetshänsyn och integritetshänsyn som Alice Åström
              är missnöjd med och att man har kommit till en helt annan slutsats
              än hon.
            </seg>
            <seg n="0724de50">
              Jag kan också konstatera att Integritetsskyddskommittén i sitt
              yttrande kritiserade den praxis som i dag finns, nämligen att
              etern anses fri. Jag kan även säga att Lagrådets yttrande nu innebär
              att Lagrådet på den punkten har en annan uppfattning, vilket lägger
              restriktioner på avlyssning som utförs av FRA eller av andra.
              Den risken kan möjligen ha påverkat en del instansers sätt att
              yttra sig.
            </seg>
            <seg n="de7f587f">
              Jag konstaterar att vi nu rättar till den brist som Integritetsskyddskommittén
              på den punkten pekat på. Det gör vi genom det lagförslag som vi
              lagt på riksdagens bord.
            </seg>
            <seg n="1a80b654">
              Också kommitténs övriga kritik tog i huvudsak sikte på de förhållanden
              som i dag gäller, det vill säga att man i dag fritt kan bedriva
              signalspaning i etern till exempel mot GSM och 3 G-samtal. Även
              det rättas till med de förslag som regeringen lagt på riksdagens
              bord och med det förslag som försvarsutskottet nu lagt fram för
              beslut.
            </seg>
          </u>
          <note type="speaker" n="7ee465a1">
            Anf. 141 ANNICKA ENGBLOM (m):
          </note>
          <u who="annicka_engblom_49b7f0" xml:id="i-f228ca3b7b9c8896-0" n="b2a19610" next="i-4c39fb20679d5089-0">
            <seg n="32aa95cb">
              Herr talman! Det är inte lätt att diskutera en verksamhet som
              man inte får diskutera. Kärnan i underrättelseverksamhet är ju
              att komma åt information som inte kan nås via öppna kanaler. Röjer
              man metoderna för hur man kommer åt denna hemliga information
              är informationen av noll och intet värde. Försvarets radioanstalt
              och andra underrättelseorganisationer har alltså en svår balansgång
              att gå i strävan efter att så öppet som möjligt kunna beskriva
              sin verksamhet utan att samtidigt röja sina metoder.
            </seg>
            <seg n="3a8a1d8e">
              Jag har med stort intresse och med en ännu större frustration
              följt debatten kring propositionen om utökade möjligheter för
              Försvarets radioanstalt till framför allt teknikneutral signalspaning.
              Jag har med intresse följt detta därför att regeringen nu presenterar
              ett väl genomarbetat regelverk för hur FRA ska bedriva sin signalspaning
              och samtidigt slå vakt om den personliga integriteten. För den
              senare har det tidigare inte funnits någon lagstiftning utan bara
              en intern praxis inom Försvarets radioanstalt.
            </seg>
            <seg n="c1c65ade">
              Jag har, som sagt, följt diskussionen också med stor frustration
              över framför allt sammanblandningen mellan militär och polisiär
              verksamhet. Den förra, den militära verksamheten, riktar sig mot
              utlandet och yttre förhållanden. Man jagar inte individer, utan
              man försöker kartlägga hotbilder och sammanhang. Den senare, den
              polisiära verksamheten, bedrivs på hemmaplan och riktar sig mot
              enskilda som man misstänker för brott och vill lagföra.
            </seg>
            <seg n="d259c229">
              Herr talman! Inhämtning behöver inte vara i form av män med slokhatt
              och inte heller i form av en databurk, utan den kan se ut så här,
              som jag. Efter att i tio år ha arbetat med signalspaning på Försvarets
              radioanstalt bör jag med fog kunna säga att jag vet vad jag pratar
              om. Jag har dessutom arbetat med både Säkerhetspolisen och Must,
              den militära underrättelsetjänsten, som uppdragsgivare. Gränsdragningen
              mellan dessa har aldrig varit föremål för frågetecken.
            </seg>
            <seg n="30d31fa8">
              Det finns gott om exempel på rena missuppfattningar i de reservationer
              som oppositionen lämnat in och som har framkommit med klar tydlighet
              här i debatten i dag. Låt mig bemöta några av dessa.
            </seg>
            <seg n="6b4b913d">
              Punkt 1: Ändringen i mandatet för försvarsunderrättelseverksamhet
              från begreppet yttre militära hot till yttre hot.
            </seg>
            <seg n="9377bfef">
              Det här har utmålats av kritikerna som ett paradigmskifte och
              att FRA nu ska börja spana på civila kommunikationer. För det
              första har FRA spanat mot icke-militär utländsk trafik sedan andra
              världskriget, och den här inhämtningen har genom åren gett betydelsefulla
              underrättelser för den svenska regeringens oberoende konstellation.
              För det andra innefattar hotbilden mot vårt land i dag så mycket
              mer än ett rent militärt hot. Det är snarare det minsta i sammanhanget.
              Hot kan vara, som tidigare nämnts, naturkatastrofer, politiska
              spänningar, kriminalitet och terrordåd.
            </seg>
            <seg n="e20dba50">
              Det kan ju vara så att fienden finns mitt ibland oss. Kan det
              till och med vara så att fienden befann sig ibland oss här alldeles
              nyligen mitt i Helsingfors och planerade ett sprängdåd mot ett
              mål som befann sig här i staden, och att dådet kunde ha varit
              av samma kaliber som det i Madrid men avvärjdes tack vare underrättelseinhämtningen
              från FRA?
            </seg>
            <seg n="f63a3ea6">
              Det är ju inte för FRA vi ska känna rädsla. Tvärtom Försvarets
              radioanstalt har inrättats för att vi ska känna oss tryggare i
              en otrygg värld. Vi har hittills varit förskonade från terrordåd
              i vårt land, och jag önskar givetvis av hela mitt hjärta att det
              så ska förbli. Men vi vet att terrornätverk har verksamhet i Sverige,
              och med den internationellt erkända underrättelseverksamhet vi
              har i vårt land kan vi i samarbete med andra länder förhindra
              ett nytt elfte september, Madrid eller London. Det grundläggande
              övervägande vi har att göra är hur trygga vi vill känna oss i
              vår vardag.
            </seg>
            <seg n="5593e948">
              Punkt 2: Man talar om att utökningen av signalspaningen till
              att även gälla kabel och att det skulle innebära en generell och
              gigantisk avlyssningsverksamhet, som det står i reservationerna.
            </seg>
            <seg n="d0b9f89f">
              Jag vill för det första framhålla orimligheten i att FRA skulle
              fungera som en stor dammsugare vilken skulle samla på sig all
              information i etern och marken via kablar för att bearbeta den.
              Det är tekniskt omöjligt. Med det informationsflöde vi har i dag
              skulle FRA i så fall sluka större delen av statsbudgeten och förmodligen
              bli Sveriges största arbetsgivare. Det är väl ändå inte så regeringen
              hade tänkt att vi skulle lösa arbetslösheten.
            </seg>
            <seg n="2ff25c5c">
              Låt mig för det andra understryka att regelverket i föreliggande
              proposition förbjuder generell avlyssningsverksamhet. Tvärtom
              reglerar den avlyssningen på ett väldigt långtgående vis. Att
              inte ge FRA möjligheten att följa trafik i kabel och nät är som
              att utrusta polisen med cyklar och att jaga buset i Formel 1-bilar.
              Det handlar om att anpassa försvarsunderrättelseverksamheten till
              modern informationsteknik.
            </seg>
            <seg n="a017cfa4">
              Punkt 3: I reservationstexterna talas det om vådan av att signalspaningsmyndighetens
              personal kommer åt integritetskänslig information.
            </seg>
            <seg n="878552c8">
              Det ligger väl ändå i sakens natur inom underrättelseverksamheten
              att personalen hanterar känslig information av mindre eller större
              dignitet och omfattning. Det kan röra sig om olika företeelser
              och även enskilda personer. Märk väl det handlar hela tiden för
              FRA:s del om utländska förhållanden.
            </seg>
            <seg n="4aef6d87">
              De anställda på FRA besitter mycket hög kompetens, bland annat
              inom kryptoforcering något som kan vara svårt att föra i bevis
              men som ändå är väldigt påtagligt bland FRA-anställda. Ytterligare
              är det känslan av yrkesstolthet och den solklara uppfattningen
              om vikten av att tala tjänst bara med dem det berör och att den
              livslånga tystnadsplikten tas på största allvar, även när man
              som jag sedan ett par år tillbaka har lämnat firman.
            </seg>
            <seg n="e27b939a">
              Det kan också vara viktigt att veta att FRA:s system är hermetiskt
              tillslutna, och varje dokumentation eller operation man gör i
              systemet innebär att man loggas och lämnar en liten signatur efter
              sig. Det gör det lätt att spåra en anställd om ett misstag eller
              ett lagbrott skulle begås.
            </seg>
            <seg n="3eba1b6e">
              Herr talman! Ett av skälen till att FRA bedriver signalspaning
              på uppdrag av andra myndigheter är att FRA innehar en unik kompetens
              på signalspaningsområdet och har arbetat med att bygga upp den
              kompetensen under 60 års tid. Det vore väl samhällsekonomiskt
              ofördelaktigt om samma slags expertkompetens och mycket avancerad
              teknologi skulle behöva byggas upp på flera håll. På samma sätt
              har man resonerat i andra västerländska demokratier. Det är viktigt
              att understryka än en gång och här är jag rädd att det kanske
              blir något av en partsinlaga att Sverige i Försvarets radioanstalt
              har en av världens högst ansedda underrättelseorganisationer.
            </seg>
            <seg n="0590f8da">
              Vad jag till sist vill fråga är vad oppositionen önskar åstadkomma
              med sin bordläggning. Vad jag inte behöver undra särskilt mycket
              över är konsekvenserna för FRA:s och landets räkning. Det innebär
              att ju mer av trafiken som övergår till kabel Karin Enström har
              nämnt att runt 95 procent av informationen i dag går via kabel
              desto mindre möjlighet har givetvis FRA att inhämta den informationen.
              Desto större blir vårt lands beroende av utländsk informationsinhämtning.
              Man ska veta att andra länder inte lättvindigt släpper ifrån sig
              underrättelseinformation om man inte får någonting i utbyte. Det
              här är långt ifrån någon välgörenhetsverksamhet.
            </seg>
            <seg n="73798486">
              Herr talman! Vissa verkar ha låst sig väldigt tidigt i den här
              frågan, och det är beklagligt, beklämmande och även allvarligt.
              Jag delar Allan Widmans besvikelse över detta.
            </seg>
          </u>
          <note n="3b028b9c">
            Jag yrkar bifall till utskottets förslag till beslut och avslag
            på förslaget om bordläggning av ärendet.
          </note>
          <note n="711b684f">
            Anf. 142 GUNILLA WAHLÉN (v):
          </note>
          <u who="annicka_engblom_49b7f0" xml:id="i-4c39fb20679d5089-0" n="b2a19610" prev="i-f228ca3b7b9c8896-0">
            <seg n="1ea494ab">
              Herr talman! Sveriges säkerhetspolitik syftar till att bevara
              vårt lands fred, frihet och självständighet. Vi, alla kvinnor,
              män, barn och gamla, ska förvänta oss att vår utrikes-, säkerhets-
              och försvarspolitik ska skydda oss från och förebygga konflikter
              och hot men även garantera våra fri- och rättigheter.
            </seg>
            <seg n="0a030aec">
              Underrättelseverksamhet och signalspaning är ett instrument som
              en del av många andra som ska bidra till detta. Eftersom det sker
              en ständig utveckling, på gott och ont, måste vi hela tiden göra
              avvägningar av hur vi ska förbättra och förändra våra möjligheter
              att möta nya hot och samtidigt visa respekt för våra mänskliga
              rättigheter, vår yttrandefrihet, vår organisationsfrihet och rätten
              till personlig integritet.
            </seg>
            <seg n="d6daba2c">
              Ja, jag är helt övertygad om att min moster Rut i Strömstad,
              min moster Siv i Luleå eller min mamma i Upplands-Väsby inte kommer
              att avlyssnas eller få sin e-post kontrollerad av svenska staten
              eller Försvarets radioanstalt. De är tre äldre damer som har fast
              telefon och använder mobilen i sällsynta fall. Deras telefoner
              kanske avlyssnades på 70-talet, på den tiden då hela familjen
              delade på samma telefonlinje, eftersom några av mina bröder och
              kusiner var med i demonstrationer mot Vietnamkriget och samlade
              in pengar till FNL. Vad vet jag? Det är ju så hemligt. IB-affären
              och andra avslöjanden visade på hur åsiktsregistrering och hemlig
              spaningsverksamhet faktiskt påverkade på den tiden.
            </seg>
            <seg n="51fb63eb">
              FRA är inte intresserad av vanliga svenskar. De och vi kommer
              inte att trilla in i FRA:s boxar. FRA kommer att via sökbegrepp
              fånga in ovanliga svenskar och andra människor som bor i andra
              länder som mejlar över landets gränser och kanske därmed utgör
              ett yttre hot. Tillstånd måste finnas för inriktningen men inte
              för sökorden. Jag vet att utskottet nu önskar att det även ska
              finnas i sökorden, men i propositionen är det inriktningen. Sökorden
              är hemliga. Men det är ju sökorden som faktiskt avgör vad som
              sållas ut och hamnar under FRA:s lupp.
            </seg>
            <seg n="57009aed">
              Alla vi som har rent mjöl i påsen kommer inte att fastna i garnen.
              Den nya lagen ska skilja agnarna från vetet.
            </seg>
            <seg n="3cb0cdb7">
              Herr talman! Artikel 13 i Europakonventionen reglerar rätten
              till ett effektivt rättsmedel och säger att var och en vars fri-
              och rättigheter har kränkts ska ha rätt till ett effektivt rättsmedel
              inför en nationell myndighet.
            </seg>
            <seg n="263d3781">
              Vänsterpartiet anser att det är långtifrån tillfredsställande
              att det endast är inriktningen som ska förhandsgranskas och att
              signalspaningsmyndigheten får relativt fria händer att därefter
              utforma sökbegrepp.
            </seg>
            <seg n="aa4d803e">
              Under den offentliga utfrågning som försvarsutskottet hade den
              12 april diskuterades sökbegreppen. På frågan om varför det inte
              skulle behövas ett tillståndsförfarande när man bestämmer dessa
              blev svaret det finns på s. 100 i bilagan till betänkandet att
              sökbegreppen inte är statiska, att de är mycket dynamiska och
              att de är mycket olämpliga att använda i tillståndsgivning eftersom
              de ändrar sig fort. Ett annat svar var att sökbegreppen i dag
              består av ungefär en kvarts miljon parametrar som ständigt ändrar
              sig.
            </seg>
            <seg n="d9252860">
              Hur ska vi medborgare veta vilka ord, uttryck och meningar vi
              inte ska skriva om inte vår e-post ska fastna i garnen? När vi
              kontrolleras när vi ska flyga vet vi att vi inte får ha för mycket
              Ramlösa, tandkräm eller parfym med oss i kontrollen. Vi får köpa
              nytt vatten på andra sidan. Vi vet att våra bälten, navelsmycken
              och bh-band registreras av mätinstrumenten. Om jag inte är beredd
              att tumma på min egen personliga integritet och vill behålla skorna
              på, får jag välja ett annat transportmedel eller stanna hemma.
              Men hur ska jag kunna vara säker på att kunna passera signalspaningen
              utan att min personliga post till släktingar som bor i områden
              där talibaner eller krig härjar kontrolleras?
            </seg>
            <seg n="c329d65a">
              Till skillnad från på 70-talet har många vanliga svenskar i dag
              släktingar och vänner i länder där terroristhoten är stora och
              där allvarliga konflikter pågår. Sveriges möjligheter till signalspaning
              och skanning kommer att bli enorma. Därför är det av yttersta
              vikt att den personliga integriteten skyddas med både hängslen
              och livrem.
            </seg>
            <seg n="e7118019">
              Regeringen tänker skapa nya myndigheter som ska kontrollera att
              lagarna följs och att FRA handhar all information och att alla
              uppgifter inhämtats på ett korrekt sätt. Det är gott. Under verksamhetens
              gång ska information från spaningen förstöras i vissa fall. När
              det beslutas att inhämtning ska upphöra eller uppgifter förstöras
              är skadan redan skedd och signalspaningsmyndighetens personal
              kan ha tagit del av integritetskänslig information.
            </seg>
            <seg n="1ef33b8b">
              Artikel 8 i Europakonventionen säger att var och en har rätt
              till skydd för sitt privat- och familjeliv, sitt hem och sin korrespondens.
              Att försvarsunderrättelseverksamheten bör utvidgas till att omfatta
              spaning i tråd är troligen nödvändigt för att kunna bedriva en
              optimal och heltäckande signalspaning. Verksamheten innebär dock
              en omfattande risk för kränkning av människors personliga integritet.
              Hur effektiva metoderna kommer att vara, det vill säga hur ofta
              man har nytta av informationen, redovisas inte. Därför menar vi
              att analysen och avvägningen av proportionaliteten i förslagen
              är oerhört summarisk.
            </seg>
            <seg n="cf4e8269">
              Herr talman! Enligt 2 kap. 6 § i regeringsformen är varje medborgare
              skyddad mot bland annat undersökning av förtrolig försändelse
              och mot hemlig avlyssning eller upptagning av telefonsamtal eller
              annat förtroligt meddelande. Som Lagrådet framhållit utgör ett
              system som tillåter hemlig avlyssning ett intrång som kan komma
              i konflikt med grundlagsskyddet.
            </seg>
            <seg n="c1b9038e">
              KU påtalar i sitt yttrande till försvarsutskottet att ingreppen
              som föreslås är av känslig karaktär och att integritetsskyddet
              och kontrollmekanismerna bör vara mycket starka. De menar i sitt
              yttrande att det uppnås en balans som är godtagbar, men att det
              inte går att bortse från att det kan finnas ytterligare rättssäkerhets-
              och kontrollmekanismer som är värdefulla och som skulle innebära
              ytterligare marginal i förhållande till de skilda minimikrav som
              Europadomstolen uppställer. Godtagbar, ytterligare marginal, minimikrav
              här vägs orden på guldvåg. Men hur kommer förslaget att påverka
              verkligheten hellre fria än fälla eller, tvärtom, hellre spara
              information än förstöra?
            </seg>
            <seg n="2f472323">
              Herr talman! I den debatt som föregått dagens debatt har det
              framförts att beslutet om signalspaning i tråd måste fattas nu,
              eftersom dröjsmål allvarligt kan hota våra utlandsstyrkors säkerhet,
              och att det är särskilt viktigt att ha lagstiftningen på plats
              innan vår nordiska stridsgrupp, Nordic Battle Group, ska ut i
              tjänstgöring 2008.
            </seg>
            <seg n="f30112b5">
              Men tillåt mig tvivla på att signalspaning i tråd är avgörande
              för att garantera styrkan Nordic Battle Groups säkerhet. Vi har
              ju anmält och bygger upp denna styrka redan innan lagstiftningen
              finns på plats, och det är många år sedan beslutet att bygga upp
              NBG fattades.
            </seg>
            <seg n="33eb744b">
              NBG-styrkan kommer självklart inte att snabbinkallas till ett
              område där en helt okänd konflikt blossat upp från ingenstans.
              I många av de områden där allvarliga konflikter eller hot råder
              finns redan i dag en god kännedom om de säkerhetspolitiska riskerna.
              Dessutom är det många områden som är sargade av krig och konflikter
              och där fattigdomen är stor, och där finns kanske inte ens en
              garanterad strömförsörjning, än mindre kablar och datorer att
              använda för spaning. Där är det nog etern, konventionell underrättelseverksamhet
              och andra spaningskanaler som gäller.
            </seg>
            <seg n="cd4fa9a0">
              Visst, vi behöver förstärka och förbättra FRA:s möjligheter men
              inte inför det halvår då NBG ska tjänstgöra, utan vi ska ha en
              stark och robust lagstiftning som stärker vårt skydd en lång tid
              framöver. Det kan även vara så att de erfarenheter som vi får
              utifrån NBG-perioden gör att vi behöver se över lagstiftningen
              ett varv till för att täcka eventuella luckor och ytterligare
              förstärka våra utlandsstyrkors säkerhet.
            </seg>
            <seg n="b58c16ff">
              Herr talman! Rikets säkerhet, vår alliansfrihet och våra fri-
              och rättigheter är grundbultar i vårt samhälle. Vår befolkning
              kvinnor, män och barn ska skyddas från krig, hot och terrorism.
              Men balansen mellan den personliga integriteten och yttrande-
              och organisationsfriheten har också ett okränkbart värde. Vi måste
              vara varsamma och noggranna när vi väger dessa värden i vågskålarna.
              Vi måste känna tillit till dem som handskas med dessa värden.
              Det råder alldeles för stor osäkerhet hos för många om detta förslag
              till en anpassad försvarsunderrättelseverksamhet följer rådande
              konventioner och lagar och om förändringarna kommer att flytta
              gränser för både verksamheter och individer.
            </seg>
            <seg n="7217f3e3">
              Jag tillstyrker yrkandet om avslag på propositionen och yrkar
              att förslaget ska vara vilande i tolv månader.
            </seg>
          </u>
          <note n="4a4cd8d8">
            Bestämmelserna i den föreslagna lagen om signalspaning får, enligt
            KU:s yttrande till försvarsutskottet i detta betänkande, anses
            utgöra en sådan begränsning av de fri- och rättigheter som omfattas
            av bestämmelserna om det särskilt kvalificerade förfarandet i
            2 kap. 12 § tredje stycket i regeringsformen. Detta gäller också
            förslaget till lag om ändring i lagen om elektronisk kommunikation
            och utvidgning av tystnadsplikten för bland annat operatörerna.
          </note>
          <note type="speaker" n="20ce6590">
            Anf. 143 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-c965574ba3bc6597-0" n="49ba279e">
            <seg n="289abde6">
              Herr talman! Anledningen till att jag och andra stoppade förslaget
              var att det brast i rättssäkerhet. Det var inte tillräckligt förutsebart,
              och avvägningarna var inte tillräckliga. Jag talar om det förslag
              som den socialdemokratiska regeringen arbetade fram våren 2006.
              Det var inte tillräckligt bra.
            </seg>
            <seg n="5eead613">
              Vi sade då väldigt tydligt att vi skulle fortsätta arbetet, som
              mycket riktigt hade påbörjats med bland annat en departementspromemoria
              och de olika remissinstansernas svar som sedan skulle ha lett
              fram till det lagtekniska arbetet. Detta arbete skulle fortsätta
              under hösten, naturligtvis under förutsättning att vi vann valet.
            </seg>
            <seg n="bd302f13">
              Det var det här som var utgångsläget. Socialdemokraterna tyckte
              alltså inte själva att det fanns tillräcklig rättssäkerhet. Med
              den utgångspunkten tog Mikael Odenberg och den borgerliga regeringen
              över. Då är det mycket märkligt att man i princip lägger fram
              samma förslag som vi själva i regeringsställning har sagt nej
              till och att man över huvud taget inte hör av sig till försvarsutskottets
              ordförande förrän lagrådsremissen läggs fram, trots att man har
              haft flera månader på sig. I stället hänvisar man till någon jullunch
              eller julmiddag med gruppledaren. Det är inte på det sättet man
              seriöst arbetar fram ett förslag om man vill ha enighet.
            </seg>
            <seg n="062edd92">
              Strax före jul kom Justitiedepartementets promemoria, alltså
              under den nuvarande borgerliga regeringens tid. Man kom fram till
              slutsatsen att detta förslag kraftigt stred mot mänskliga rättigheter,
              Europakonventionen och så vidare. Detta framfördes också av min
              efterträdare, Beatrice Ask, som snabbt blev nedtystad och inte
              längre har någon åsikt i denna fråga, och inte så mycket i andra
              frågor heller för den delen. Men det var ett faktum.
            </seg>
            <seg n="8abf1fdf">
              Detta var under den borgerliga regeringens tid, och det kanske
              är dags att påpeka det med anledning av att man talar om att vi
              skulle vara splittrade. Detta var en minister och ett departement
              som framförde dessa synpunkter.
            </seg>
            <seg n="7bbb618f">
              Lagrådsremissen lades fram trots att varenda tjänsteman på Försvarsdepartementet
              och naturligtvis också den nya politiska ledningen visste vår
              ställning. Vi sade då direkt om propositionen och jag stod just
              i denna talarstol att vi är för FRA, men vi anser att förslaget
              är för dåligt. Vi återkommer med synpunkter och får vi inte dem
              tillgodosedda och kan komma överens är det en naturlig väg att
              begära att den ska skjutas upp.
            </seg>
            <seg n="095da4a8">
              Mikael Odenbergs svar blev då att det inte är något att bry sig
              om. Det Ulrica Messing och Thomas Bodström säger spelar ingen
              roll. Han använde uttryck som nullitet och annat som folk fick
              springa och slå upp, men som vi jurister känner till. Det innebar
              att det inte fanns något ställningstagande alls trots att det
              hade sagts i riksdagen. Det betydde ingenting; det var reaktionen.
            </seg>
            <seg n="d1cacaad">
              Vi kom med våra tio förslag byggda på en överenskommelse mellan
              försvarsutskottet naturligtvis, som har huvudfrågan, konstitutionsutskottet
              och justitieutskottet. Vi hade tittat mycket på hur det såg ut
              i andra länder.
            </seg>
            <seg n="6a3581fe">
              Alla som har sett våra tio förslag kan se att det inte är några
              konstiga eller orimliga förslag. Vi var till och med själva osäkra
              på hur långt vi kunde gå med detta med domstolsprövning trots
              att det finns bland annat i USA och andra länder. Vi sade att
              vi i varje fall ville utreda frågan ordentligt, se hur regeringens
              ställning ska vara och om det kan finnas något alternativ på det
              sätt som det har skärpts i säkerhetsärendena. Det var vad vi begärde.
            </seg>
            <seg n="e2da5efa">
              I början av april har man fortfarande god tid på sig på Försvarsdepartementet
              att ta tillbaka detta, fråga vad man ska göra och om man ska ha
              en ordentlig diskussion. Att tillsätta en utredning är inte särskilt
              svårt när man kan ge ett justitieråd eller JK i uppdrag att titta
              på detta. Vi krävde inte mer än en utredning på området.
            </seg>
            <seg n="04e605bb">
              I stället lyckades man komma ganska långt i förhandlingarna.
              Karin Enström med flera har gjort ett mycket bra jobb. Medan man
              slutförde diskussionerna huruvida det skulle göras en utredning
              om domstolsprövning gick Mikael Odenberg ut och sade att det inte
              finns på kartan. Det finns inte på kartan! Sådan respekt visade
              han sina partikamrater i försvarsutskottet. Det är klart att om
              det inte ens finns på kartan är det inte så stor mening att göra
              en utredning och undersöka saken. Jag tror att alla förstår att
              det inte fanns något som helst allvar bakom detta.
            </seg>
            <seg n="4119f35f">
              Detta ska läggas till det som Peter Jonsson sade om att man inte
              behöver Socialdemokraterna. Uttrycker man sig på det sättet har
              man själv sett till att det inte finns några förutsättningar i
              längden. Det är en förolämpning inte minst mot de egna partikamraterna
              som verkligen har slitit med frågan.
            </seg>
            <seg n="394324a3">
              Det är synd att Mikael Odenberg har gått. Man tycker att han
              i varje fall borde stanna på en sådan här debatt. Också här brister
              han i respekt inte mot oss, vi kan leva med detta, men mot sina
              egna partikamrater.
            </seg>
            <seg n="5de70f1f">
              Med tanke på det sätt som man har skött det från regeringens
              och Mikael Odenbergs sida är jag rädd att man har gett uttrycket
              högmod går före fall ett ansikte. Mikael Odenberg hade alla chanser
              att få till en uppgörelse. Vi var tydliga med att vi var för FRA.
              Han kom till ett departement där förslagen låg framme och var
              väl förankrade. Vi var tydliga med våra tio punkter, och vi var
              öppna för diskussion.
            </seg>
            <seg n="91816507">
              Men det går inte att agera på det sätt som han har gjort. Det
              är beklagligt och tråkigt. Vi hade kunnat få en uppgörelse. I
              bästa fall i tid eller möjligtvis, som Ulrica Messing sade, efter
              sommaren, i början av hösten eller kanske under hösten. Då hade
              det i varje fall inte behövt skjutas upp ett eller, som det blir
              i praktiken, ett och ett halvt år, det vill säga fram till någon
              gång 2009.
            </seg>
            <seg n="bd7566f6">
              Jag ska inte säga att allt detta arbete inte har varit värt besväret.
              Man har kommit fram till bra saker och förbättringar har gjorts.
              Man har nu tid att fortsätta det arbetet.
            </seg>
            <seg n="0878ec20">
              Och det är ingen hemlighet att mellan skål och vägg i detta hus
              finns det massor av borgerliga ledamöter som är djupt kritiska
              till detta förslag. De säger till och med öppet till mig som socialdemokrat
              att de inte vill att det ska gå igenom. Så sent som i dag gick
              Fredrick Federley ut och var kritisk mot att man ska rösta för
              förslaget. Det är ingen hemlighet; det finns i alla partier. Så
              kom inte och tala om någon oenighet inom Socialdemokraterna. Vi
              har tvärtom varit väldigt tydliga med att ange vår position under
              hela våren. Och när man går tillbaka ser man att det sätt som
              vi har uttryckt oss på följer en röd tråd, från första stund fram
              till nu.
            </seg>
            <seg n="32cecba2">
              Det finns också andra problem, herr talman. Vi måste förtydliga
              och förklara vad detta är. Det är väl acceptabelt att man använder
              ordet signalspaning, men man bör lägga till vad det egentligen
              handlar om. Signalspaning är inget annat än massavlyssning. Det
              är vad det är frågan om. Det är massavlyssning, bland annat av
              oskyldiga människor.
            </seg>
            <seg n="05107e65">
              Vi anser att det är nödvändigt, men vi ska kanske ändå kalla
              det vid dess rätta namn. Man hör vad människor säger, man läser
              vad människor skriver i mejl och man kontrollerar vad människor
              skriver i sms. Vi behöver det för vår trygghet, men vi kanske
              ska kalla det vid dess rätta namn.
            </seg>
            <seg n="b8b28fd5">
              Det som är mer oroväckande är att försvarsministern och hans
              statssekreterare gång på gång upprepar att detta inte gäller enskilda
              människor. Vilka ska man då lyssna av, om det inte är enskilda
              människor? Det är klart att det är, och det står uttryckligen
              i propositionen. Tänk att säga så här: Här ska man avlyssna, men
              det gäller inte enskilda personer. Det står uttryckligen att det
              också kan vara enskilda personer man siktar på, det vill säga
              enskilda individer, om man också anger någon form av verksamhet.
            </seg>
            <seg n="b2df0287">
              Och det är klart att det är en omständighet. Vem som helst förstår
              att det inte är två personer som är ute på picknick eller semester
              utan att det handlar om någon form av brottslig verksamhet, terroristverksamhet
              eller försvarsverksamhet. Det är inte särskilt svårt att lista
              ut att man kan lägga till den omständigheten, och då har man en
              vanlig individuell avlyssning.
            </seg>
            <seg n="9ac91aa2">
              Ett liknande problem är när försvarsministern dessutom säger
              att detta inte berör människor i Sverige. Det är fullständigt
              nonsens och felaktigt. Det är djupt allvarligt när en försvarsminister
              gång på gång upprepar felaktigheter och bland annat säger att
              det inte är så.
            </seg>
            <seg n="ae80124d">
              Vi vet om problemet med telefoner, men det är inte bara så. Det
              står faktiskt i propositionen på s. 43 att det också gäller personer
              som vistas i Sverige. Och det är ett problem om den minister som
              är ansvarig för propositionen inte ser detta.
            </seg>
            <seg n="ff092e2b">
              Att det också gäller personer i Sverige säger jag heller inget
              om. Det kan vara fullt naturligt om personer tar sig in i Sverige.
              Det vore mycket märkligt om vi inför ett ytterligare ökat hot
              inte får fortsätta avlyssningen. Jag har egentligen inga synpunkter
              på det; det är naturligt. Men jag har stora och starka invändningar
              mot att man inte säger som det är. Det försvårar debatten.
            </seg>
            <seg n="d0034db0">
              Med det faktum att vi har enskilda som ska avlyssnas också i
              Sverige har vi två parallella system. Säpo är en av uppdragstagarna
              eller uppdragsgivarna beroende på hur man ser det. Det kan också
              vara intressant för dem som säger att det inte handlar om att
              bekämpa brottslig verksamhet. Varför ska då Säpo vara inblandat?
            </seg>
            <seg n="7578ad71">
              Man har alltså två parallella system. Antingen kan Säpo gå via
              FRA med enskilda personer och ange någon verksamhet eller så går
              man via det mer rättssäkra systemet och säger att det föreligger
              en risk för en terroristattack och därför måste vissa personer
              avlyssnas.
            </seg>
            <seg n="b59d36cf">
              Det var det förslag som vi lade fram förra våren, och det var
              mycket intressant att Centern och Kristdemokraterna då ansåg att
              man inte skulle få göra så. Man sade nej till att Säpo skulle
              få avlyssna personer som riskerar att begå terroristbrott, misstänkta
              personer med domstolsprövning. Men man säger ja till att avlyssna
              personer som kan vara oskyldiga, utan domstolsprövning. Det är
              den logik som man har kommit fram till i Centern och Kristdemokraterna.
              Förklara det den som kan!
            </seg>
            <seg n="ae359275">
              Vi anser alltså att man ska gå vidare i arbetet. Det är en svår
              konstitutionell fråga hur regeringen ska förhålla sig till detta.
              Vi ska vara medvetna om att som förslaget ligger nu kan regeringen
              avlyssna oskyldiga människor utan något som helst kontrollsystem.
              Så ser det ut. Regeringen kan i framtiden utan kontrollsystem
              avlyssna människor.
            </seg>
            <seg n="b9c109cd">
              Då ställer man sig frågan: Varför ska det ske just i Sverige?
              USA har ett Irakkrig, elfte september och så vidare och vi kritiserar
              dem ständigt för bristande rättssäkerhet i form av Guantánamobasen
              och Patriot Act. Hur kommer det sig att USA har ett system med
              domstolsprövning, men inte Sverige? Vore det inte klokt att åtminstone
              undersöka möjligheten att ha det i Sverige?
            </seg>
            <seg n="c94ef373">
              Hur kommer det sig att president Bush ska behöva vända sig till
              domstol eller åtminstone avge ett yttrande medan Fredrik Reinfeldt
              eller, i framtiden, Mona Sahlin inte ska behöva göra det?
            </seg>
            <seg n="18e23ce9">
              Det är också frågor som jag gärna skulle vilja ha svar på.
            </seg>
            <seg n="2c57b80c">
              Jag tycker också att det är viktigt att man noga understryker
              att det inte handlar om att man ska vara för eller emot avlyssning
              totalt sett. Jag har många gånger fått frågan: Hur kan du vara
              kritisk mot det här? Du var ju för förslaget om preventiv avlyssning
              och buggning. Det är sant. Det var jag. Det är just så man måste
              ställa sig frågan. Finns behovet? Det kanske det gör. Då får man
              gå vidare. Är avvägningen rätt? Är integriteten rätt?
            </seg>
            <seg n="6e97606a">
              Ju större omfattningen är desto mer måste integriteten tillvaratas
              och rättssäkerheten stärkas.
            </seg>
            <seg n="f33dce17">
              Karin Enström säger att detta i dag omfattar 5 procent och att
              vi ska utvidga det med ytterligare 95 procent. Jag tvivlar inte
              på uppgifterna. Jag har också hört dem från FRA. Förstår ni vad
              det innebär, ni som tycker att det är naturligt? Det innebär att
              man ska utvidga avlyssningsmöjligheterna 20 gånger. Det är 2 000
              procent mer. Tänk om polis och åklagare skulle säga: Vi ska öka
              avlyssningen med 2 000 procent. Vad skulle reaktionen bli då?
            </seg>
            <seg n="8a015fa4">
              Jag vill understryka att vi anser att detta är nödvändigt. Annars
              kommer inte FRA att kunna ha sin verksamhet i framtiden. Vi stöder
              detta helhjärtat, men vi ska vara medvetna om att vi talar om
              en utvidgad omfattning med 2 000 procent. Varför stöder vi då
              detta? Jo, därför att det annars kommer att försvinna så som tekniken
              utvecklas. Möjligheten att avlyssna ökar alltså med 2 000 procent.
              Ingen kan svara på om det i själva verket blir mer eller mindre.
              Det kan vi inte veta, men vi ska vara medvetna om att möjligheten
              till avlyssning blir mycket större.
            </seg>
            <seg n="b67100ef">
              Vi anser alltså att behovet finns. Låt oss understryka det en
              gång för alla. Peter Jonsson uttryckte det mycket klart. Vi sätter
              Sveriges säkerhet först.
            </seg>
            <seg n="1f9f8d96">
              Vi anser också att man måste ha möjlighet att gå över till att
              avlyssna inte bara i luften utan också på mark, det vill säga
              de återstående 95 procenten.
            </seg>
            <seg n="50fa544e">
              Vi anser att det ska vara en tillgodosedd rättssäkerhet och rätt
              avvägning. Vi har kommit en bit på väg. Vi har satt upp ett antal
              förutsättningar. Vi hoppas att man nu använder den möjligheten
              med lika konstruktiva diskussioner som tidigare. Det går så mycket
              bättre när diskussionerna förs i utskottet. Jag hoppas att vi
              kommer fram till en överenskommelse till slut.
            </seg>
          </u>
          <note type="speaker" n="d3acfd12">
            Anf. 144 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-ccfeed2266dc02b5-5" n="85b6c541">
            <seg n="047ba5b2">
              Herr talman! Det är mycket känslor och personkommentarer i Thomas
              Bodströms inlägg i den här frågan. Thomas Bodström citerar medierna
              som tydligen betyder väldigt mycket. Tidningsartiklar verkar avgöra
              Socialdemokraternas ställningstagande i viktiga lagstiftningsfrågor
              här i riksdagen inte de direkta förhandlingar och kontakter som
              sker mellan oss ledamöter. Det beklagar jag.
            </seg>
            <seg n="d0e6c97b">
              Den här frågan är viktig och känslig. Den har beretts i femtio
              år. Den behöver komma till skott. Det är inte reglerat på ett
              bra sätt i dag. Det behöver förbättras. Vi är överens om att det
              behöver utvidgas till tråd.
            </seg>
            <seg n="be8f5c50">
              Den socialdemokratiska regeringen, där Thomas Bodström ingick,
              hanterade den här frågan i femtio år, men kom aldrig till skott.
              Orsaken är uppenbar. Thomas Bodström sågar och underkänner totalt
              sin egen regerings mångåriga beredningsarbete i frågan som undermåligt.
            </seg>
            <seg n="8f584de1">
              Varför tillsatte inte vi, säger Thomas Bodström, en parlamentarisk
              utredning. Nu, när jag är i opposition, kräver jag det. Varför
              påtalade du inte det när du satt i regeringen om det var så illa
              skött som du säger? Det förstår jag inte. Vi tycker att ni tillsatte
              utredningar och att det är bra berett och att det är dags att
              fatta beslut.
            </seg>
            <seg n="cc6aaf9d">
              Du har hävdat att alliansen sade blankt nej till er begäran att
              utreda domstolsprövning i den här frågan dagen efter det att vi
              hade sagt att vi var beredda att göra det.
            </seg>
            <seg n="2d9e3d7c">
              Det är möjligt att du kommenterade tidningsuppgifter. Om du får
              klara besked i dialogen mellan parlamentariker och andra som säger
              att vi är beredda till detta, hur kan du då dagen efter säga att
              vi inte var det? Det tycker jag inte är att strida med blanka
              vapen.
            </seg>
          </u>
          <note type="speaker" n="8c875ad6">
            Anf. 145 THOMAS BODSTRÖM (s) replik:
          </note>
          <u who="thomas_bodstrom_8a617a" xml:id="i-c965574ba3bc6597-1" n="49ba279e">
            <seg n="6c4b9f3e">
              Herr talman! Jag börjar med frågan om parlamentarisk utredning
              som Staffan Danielsson talade om tidigare.
            </seg>
            <seg n="5668024c">
              Det är riktigt att vi tillsatte en utredning om arbetet med att
              förändra yttre militärt hot till yttre väpnat hot. Det var 11
              september-utredningen.
            </seg>
            <seg n="cd7f6295">
              Jag har kritiserat att man utan att ha något ordentligt underlag
              nu plötsligt flyttar detta till yttre hot i stället. Det finns
              det inget underlag för över huvud taget. Det är den mest allvarliga
              kritiken.
            </seg>
            <seg n="9f45525f">
              Man har alltså möjlighet att gå till yttre väpnat hot. Man har
              ett ordentligt utredningsmaterial. Varför inte fortsätta och se?
              Det kanske ska flyttas till yttre hot. Det är mycket möjligt,
              men det vet vi inte. Det är i första hand det som behöver utredas.
            </seg>
            <seg n="5cbd8696">
              Jag har inte på något sätt underkänt att vi skulle lägga fram
              detta. Jag var mycket tydlig med det förra våren och sade att
              vi kommer att fortsätta det här arbetet. Men vi kan inte slarva
              igenom det när vi ser att det inte håller, särskilt med tanke
              på den ökning av omfattningen av avlyssning som det innebär.
            </seg>
            <seg n="2a02e032">
              Därför sade vi att vi arbetar vidare med detta. Vi får inte en
              förbättrad lag, men nu får vi en lag när det gäller FRA. Det gäller
              att den lagen blir så bra som möjligt. Vi tyckte att det var värt
              att fortsätta det här mycket svåra arbetet. Det kanske är ett
              av de svåraste lagstiftningsarbeten som Regeringskansliet någonsin
              har haft med tanke på omfattningen. Därför ville vi fortsätta
              arbetet.
            </seg>
            <seg n="1b82f9c4">
              Jag kan bara konstatera att Centerns inställning till frågor
              om brottsbekämpning i preventivt syfte och integritet är fullständigt
              obegriplig. Här står en person från ett parti som har sagt nej
              till i stort sett samtliga förslag om buggning, preventivt tvångsmedel
              och till och med dna-lagstiftning. Hur får man ihop den logiken?
              Svara på det, Staffan Danielsson!
            </seg>
          </u>
          <note type="speaker" n="03a9469a">
            Anf. 146 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-ccfeed2266dc02b5-6" n="85b6c541">
            <seg n="18ac6f93">
              Herr talman! Integriteten är en hjärtefråga för oss i Centern.
              Det har jag uttryckt tidigare.
            </seg>
            <seg n="818a555f">
              Nu måste vi klara ut det här, Thomas Bodström. Du säger alltså
              att det är rätt att 11 september-utredningen föreslog att vi skulle
              ha begreppet yttre väpnat hot. Efter det gjorde din regering en
              departementsskrivelse inom Försvarsdepartementet. Den skrivelsen
              kom 2005 och den föreslog att begreppet skulle vidgas till yttre
              hot. Den har remissbehandlats. Det är den som ligger till grund
              för vårt beslut här i dag.
            </seg>
            <seg n="b95476f7">
              Jag kanske är helt fel ute. Min uppfattning är att det är vad
              den skrivelsen sade. Det är utrett, och det är remissbehandlat.
              Låt oss klara ut det. Du menar alltså att den departementsskrivelse
              som lades fram 2005 och remissbehandlades inte föreslog att begreppet
              skulle vara yttre hot. Jag hävdar att det är så.
            </seg>
            <seg n="7b27fa4d">
              Låt oss glömma de personmotsättningar som uppenbarligen står
              som spön i backen. Som det har sagts tidigare stod vi väldigt
              nära varandra onsdagen den 24 maj. Vi sade att vi är beredda att
              utreda domstolsprövning i vissa fall. Hur kunde du dagen efter
              gå ut och säga att alliansen hade sagt blankt nej till domstolsprövning?
            </seg>
            <seg n="40c163a4">
              Jag är inte van att förhandla i riksdagen på det sättet. Man
              ska respektera varandra och köra med blanka vapen.
            </seg>
          </u>
          <note type="speaker" n="f1000eb6">
            Anf. 147 THOMAS BODSTRÖM (s) replik:
          </note>
          <u who="thomas_bodstrom_8a617a" xml:id="i-c965574ba3bc6597-2" n="49ba279e">
            <seg n="890c6043">
              Herr talman! Jag håller helt med om att man ska köra med ärliga
              kort. Det är det inte om en försvarsminister inför en stor samling
              människor uttalar att det inte finns på kartan, samtidigt som
              förhandlingar pågår.
            </seg>
            <seg n="c00e2ff5">
              Om det var obetänksamt eller planerat, vet vi inte. Men det är
              faktum. Det handlar inte om tidningsuppgifter, utan det är något
              som återgavs gång på gång. Om man uttrycker sig på det sättet
              är det en mycket stark förolämpning mot er som förhandlar. Man
              visar att man menar något helt annat.
            </seg>
            <seg n="7fb4a90a">
              Frågan om att ändra från yttre väpnat hot till yttre hot var
              just en av de frågor som vi diskuterade. Vi ansåg att vi nog borde
              gå vidare med den. Vi tog heller inte slutlig ställning till det.
              Min inställning var redan då att detta inte var tillräckligt berett,
              men låt oss gå på den förändring som var utredd, nämligen från
              yttre militärt hot till yttre väpnat hot. Låt oss sedan fortsätta
              arbetet med att se om vi kanske ska gå till yttre hot. Jag hade
              exakt samma inställning då, under den socialdemokratiska regeringen,
              som jag har nu. Låt oss nu i stället gå till yttre väpnat hot,
              och låt oss fortsätta det arbetet, som kan sluta i slutsatsen
              att vi bör göra den här förändringen.
            </seg>
            <seg n="b6b15e0e">
              Men en departementspromemoria här ansåg jag inte vara tillräckligt
              då, och jag har precis samma uppfattning nu.
            </seg>
          </u>
          <note type="speaker" n="978bb5ae">
            Anf. 148 ALLAN WIDMAN (fp) replik:
          </note>
          <u who="allan_widman_80f3d6" xml:id="i-0b345ab308dca785-5" n="d3c08305">
            <seg n="4056ada3">
              Herr talman! Det är väl uppenbart att det i hög grad är själva
              processen under den här våren och kanske mindre det sakliga innehållet
              i förslagen som har gjort det omöjligt med en uppgörelse. Jag
              tycker ändå att det är lite märkligt att när försvarsministern
              redovisar att han i egenskap av gruppledare blev approcherad förra
              våren i ett försök att få stöd för de planer som den dåvarande
              regeringen hyste så var det tydligen okej, men den här gången
              så var det uppenbarligen fel att vända sig till den socialdemokratiska
              gruppledaren. I stället är det uppenbart att man skulle ha vänt
              sig till försvarsutskottets ordförande och naturligtvis justitieutskottets
              ordförande. Jag tycker inte riktigt att det är konsekvent.
            </seg>
            <seg n="e4c8e9b6">
              Thomas Bodström återkommer till detta med möjligheterna att kringgå
              bestämmelserna om hemliga tvångsmedel. Jag vill bara uppmärksamma
              talmannen och kammaren på att det finns en tydlig reglering i
              försvarsunderrättelselagen i den ändring som vi nu föreslår ska
              genomföras i 4 §. Där sägs att försvarsunderrättelseverksamheten
              inte får vidta åtgärder som syftar till att lösa uppgifter som
              lyder under annan lag, till exempel hör till polisens verksamhetsområde.
              Man får inte ägna sig åt brottsbekämpande, och man får inte ägna
              sig åt brottsförebyggande verksamhet. Den kringgångsmöjlighet
              som Thomas Bodström pekar på finns helt enkelt inte.
            </seg>
            <seg n="75415c5d">
              Vidare är det korrekt att regeringen inte behöver söka tillstånd
              från Försvarets underrättelsenämnd när den bestämmer sin inriktning,
              men det är fel att säga att det inte finns någon kontroll. Kontrollen,
              som den är formulerad i lagen, avser alla myndigheter och hela
              den verksamhet som FRA bedriver, oaktat om det sker på uppdrag
              av regeringen eller inte.
            </seg>
            <seg n="317d327d">
              Till sist är det en fråga som jag måste få ställa till Thomas
              Bodström. Han återkommer gång efter annan till att det här förslaget
              inte var tillräckligt berett och att det var skälet till att Socialdemokraterna
              nu har fastnat för sitt ställningstagande. Men om det var så,
              varför gick man då i konkreta förhandlingar med sikte på justering
              i utskottet, om det ändå var kört från början?
            </seg>
          </u>
          <note type="speaker" n="c11bfdc8">
            Anf. 149 THOMAS BODSTRÖM (s) replik:
          </note>
          <u who="thomas_bodstrom_8a617a" xml:id="i-c965574ba3bc6597-3" n="49ba279e">
            <seg n="b8ed8ece">
              Herr talman! Det var många frågor. Det är inte säkert, herr talman,
              att jag hinner svara på alla. Jag börjar bakifrån.
            </seg>
            <seg n="b3b8574a">
              Jo, det var så att jag tyckte från början att det här naturligtvis
              borde ha tagits tillbaka. Det hade varit ganska enkelt. Då hade
              man från regeringen gjort det som var det absolut bästa. Nu valde
              man i stället att låta det här gå via utskottet, och det är man
              alldeles fri att göra. Men om man agerar på det sätt som man sedan
              gjorde och inte bryr sig om de här förhandlingarna, då har man
              så att säga grävt en grop åt sig själv. Det tycker jag var beklagligt,
              men det var ändå ett faktum.
            </seg>
            <seg n="e07e2a9c">
              När det gäller frågan om enskilda så är det bara att läsa propositionen.
              Det finns ju förutsättningar för att avlyssna enskilda. Det vet
              vi ju också: På det sätt som det här fungerar så är det möjligt,
              och då har vi två parallella system. Det är enskilda personer
              som kan avlyssnas. Det är ganska naturligt med tanke på att det
              är just avlyssning av människor det är fråga om.
            </seg>
            <seg n="4a58ba3a">
              Som jag sade tidigare: Att ange någon verksamhet är inte särskilt
              svårt. Att synnerliga skäl är någonting som kan tolkas på olika
              sätt, det är någonting annat. Det kan användas på olika sätt.
            </seg>
            <seg n="d706f9ff">
              När det handlar om den sista frågan om regeringen är det så att
              den har möjligheter att få använda sig av avlyssning. Att det
              sedan finns en viss form av formell kontroll, det är någonting
              annat. Men vi ska vara medvetna om att kontrollen i det förslag
              som nu föreligger är betydligt sämre för tillståndsprövning än
              den kontroll som finns i USA och Tyskland. Det tycker vi är en
              brist, men det finns ju ändå en möjlighet att rätta till de sakerna
              nu.
            </seg>
          </u>
          <note type="speaker" n="8d862592">
            Anf. 150 ALLAN WIDMAN (fp) replik:
          </note>
          <u who="allan_widman_80f3d6" xml:id="i-0b345ab308dca785-6" n="d3c08305">
            <seg n="9314cf56">
              Herr talman! Thomas Bodström pekar här på möjligheten att få
              detta till stånd. Man kunde naturligtvis inte under våren arbeta
              in en domstolsprövning i förslaget som det förelåg, men det fanns
              ju en möjlighet att utreda detta. Jag vill gärna säga, för min
              egen del, att enligt min uppfattning fanns detta på kartan. Det
              var inte bara en möjlighet utan också någonting som jag tror att
              de som önskade en bred överenskommelse i grunden också hade accepterat.
            </seg>
            <seg n="67daa337">
              Thomas Bodström återkommer hela tiden till uttrycket att vi ska
              avlyssna enskilda. Återigen: Att välja ut enskilda, i betydelsen
              att man väljer ut en person som har ett visst mobiltelefonabonnemang
              eller ett visst dataabonnemang den möjligheten står inte till
              buds. Däremot kan enskilda, om det är av yttersta vikt för verksamheten,
              utgöra sökbegrepp, men det är bara undantagsvis som den möjligheten
              finns.
            </seg>
            <seg n="c868f846">
              Jag tycker att det är bra att Thomas Bodström, som i sitt anförande
              sade att regeringen utan någon som helst kontroll kommer att kunna
              genomföra sin inriktning av underrättelseverksamhet, nu erkänner
              att det faktiskt finns en kontrollfunktion också avseende regeringen.
            </seg>
          </u>
          <note type="speaker" n="c30cd395">
            Anf. 151 THOMAS BODSTRÖM (s) replik:
          </note>
          <u who="thomas_bodstrom_8a617a" xml:id="i-c965574ba3bc6597-4" n="49ba279e">
            <seg n="154301da">
              Herr talman! Vi kan ju fortsätta tvista om det här med enskilda,
              herr talman, men det är ju precis på det sättet som du säger,
              Allan Widman: Det finns alltså undantag när enskilda personer
              kan vara föremål för den här sökningen. Jag är glad att du ändå
              uttrycker dig på det sättet. Det vore önskvärt att fler gjorde
              det på det sätt som du uttrycker dig här.
            </seg>
            <seg n="1f2a947d">
              Jag vill ändå använda min sista replik till att säga att jag
              tycker att arbetet har förts bra i försvarsutskottet. Jag tvivlar
              inte en sekund på de seriösa avsikterna från många borgerliga
              riksdagsledamöter i det här fallet, på samma sätt som vi har varit
              helt ärliga i våra avsikter från början. Vi har varit väldigt
              tydliga med de olika förslagen.
            </seg>
            <seg n="b5fb4810">
              När Ulrica Messing och jag hade vår presentation av detta sade
              vi också mycket tydligt att det kan innebära någon förskjutning,
              men om man menar allvar med de här sakerna, ta då den chansen!
              Men det gjorde man inte. Man lät hela den här frågan bli föremål
              för diskussion i utskottet samtidigt som man gjorde uttalanden
              som fullständigt tillintetgjorde de möjligheterna.
            </seg>
            <seg n="6035d26a">
              Vi står inför en mycket märklig situation. Det finns en mycket
              bred majoritet för det här förslaget, men oenighet om det sätt
              som man har agerat på. Vi får väl nu i stället se till att vi
              använder tiden framöver till att försöka hitta den bästa möjliga
              lösningen i stället för att bara gå tillbaka.
            </seg>
            <seg n="2c3f6635">
              Det har varit många diskussioner om historieförklaringen. Jag
              hade inte den minsta avsikt att ägna den här tiden åt det, men
              efter att ha hört talare efter talare ge sin historiebeskrivning
              så ansåg jag ändå att det var nödvändigt att beskriva hur det
              hade gått till och det sätt som vi har agerat på inte bara höra
              på hur andra felaktigt påstår att vi har gjort.
            </seg>
            <seg n="c6b129eb">
              Låt oss i stället använda tiden framöver i den konstruktiva anda
              och den seriositet som har funnits hos Allan Widman, Karin Enström
              och många andra till att se till att vi får ett bra förslag och
              att vi kan få den verksamhet som vi så väl behöver, men att vi
              därigenom också kan få ett förslag som är förenligt med den rättssäkerhet
              och de grundläggande rättsprinciper som vi står för.
            </seg>
          </u>
          <note type="speaker" n="0f7c959f">
            Anf. 152 LENA OLSSON (v):
          </note>
          <u who="lena_olsson_bb92b4" xml:id="i-24bef3461eec0409-0" n="a71017fd">
            <seg n="cad79a5b">
              Herr talman! Jag kan instämma i mycket av kritiken när det gäller
              det förslag som har framförts här i dag.
            </seg>
            <seg n="9feee3ea">
              En av delarna i den proposition som vi nu diskuterar oroar mig
              som ledamot i justitieutskottet extra mycket. Det jag talar om
              är ändringen i lagen om försvarsunderrättelseverksamhet som ger
              rätt att spana efter bland annat brottslighet som kan sägas utgöra
              ett yttre hot.
            </seg>
            <seg n="db942f83">
              Till att börja med anser Vänsterpartiet att försvarsunderrättelseverksamheten
              bör vara inriktad på militära hot medan andra typer av hot bör
              hanteras inom ramen för en annan verksamhet. Detta anser vi därför
              att det i ett demokratiskt samhälle är nödvändigt med en tydlig
              gräns mellan det civila och det militära.
            </seg>
            <seg n="cb85a2c2">
              Försvarsministern har ju gått från kammaren, men han har i den
              senaste månadens debatt hävdat att vi kritiker blandar ihop brottsbekämpning
              och underrättelseverksamhet från försvaret. Jag tror dock att
              det är han själv som är den som är mest skyldig till detta.
            </seg>
            <seg n="9c0c3be9">
              Regeringen skriver i propositionen att bestämmelserna måste anpassas
              så att kartläggning av terrorism och annan internationell brottslighet
              av sådan kvalificerad art att den kan anses utgöra yttre hot mot
              landet inte utesluts från tillämpningsområdet för försvarsunderrättelseverksamheten.
              Det är dock samtidigt viktigt att framhålla att det även i fortsättningen
              är polisen som har ansvaret för att leda och bedriva bekämpningen
              av sådan kriminalitet. Vad de myndigheter som ägnar sig åt försvarsunderrättelseverksamhet
              i fortsättningen kan göra är att bidra med underrättelser.
            </seg>
            <seg n="39599ac3">
              Enligt 8 § i den föreslagna lagen om signalspaning i försvarsunderrättelseverksamheten
              får man rapportera uppgifter som berör en viss fysisk person om
              uppgifterna rör försvarsunderrättelseverksamheten, vilket internationell
              kriminalitet av stor omfattning och kvalificerad art alltså föreslås
              göra. Enligt regeringens förslag till ändring i 4 § i lagen om
              underrättelseverksamheten får man sedan rapportera uppgifterna
              vidare till berörda brottsbekämpande myndigheter. Det innebär
              i praktiken att propositionen öppnar upp för nya verktyg i brottsbekämpningen.
            </seg>
            <seg n="ad73d6cf">
              Även om signalspaningsmyndigheten inte är den som kommer att
              ägna sig åt själva brottsbekämpningen finns det stora möjligheter
              att rapportera brott vidare till polis och åklagare. Försvarsministern
              och de borgerliga stödpartierna har alltså definitivt blandat
              ihop brottsbekämpning och försvarsunderrättelseverksamhet.
            </seg>
            <seg n="0579bf26">
              Herr talman! Utökningen av mandatet för försvarsunderrättelseverksamheten
              innebär, även utan den förändring som säger att spaning i kabel
              är tillåten, att signalspaningsmyndigheten kan ägna sig åt spaning
              på flera personer och filtrera ut flera meddelanden för analys.
              Lagförslaget inkräktar alltså på den grundlagsfästa rätten att
              få kommunicera fritt utan statlig insyn. På grund av detta och
              på grund av de skäl som andra företrädare för Vänsterpartiet,
              Socialdemokraterna och Miljöpartiet anfört anser jag att propositionsförslaget
              i första hand bör avslås. I andra hand bör det bordläggas i minst
              tolv månader.
            </seg>
          </u>
          <note type="speaker" n="6694ce2a">
            Anf. 153 KARIN NILSSON (c):
          </note>
          <u who="ulf_nilsson_15fa88" xml:id="i-d1a6a5d8dc0a447d-0" n="5768a3bb">
            <seg n="d195bffc">
              Herr talman! Nu har Thomas Bodström lämnat kammaren, men jag
              gick egentligen upp i talarstolen för att vända mig till honom.
            </seg>
            <seg n="0bf348d4">
              Jag har varit kort tid i riksdagen, men när jag ställer mig i
              talarstolen gör jag det med utgångspunkten att jag har fakta med
              mig. Det är skrämmande att en före detta justitieminister kommer
              med hårresande påståenden och överdrifter. Han talar om massavlyssning.
              Man lyssnar på vad människor säger och läser vad de skriver i
              sina mejl, påstår han. Med det utgångsläget hade jag givetvis
              också sagt nej till förslaget.
            </seg>
            <seg n="1a546820">
              Det är hårresande. Det är skrämmande. Han skrämmer upp människor.
              Han skrämmer upp sig själv. Jag förstår därför inte varför han
              var så nära att faktiskt säga ja. Det vore för mig helt omöjligt
              att ens tänka tanken.
            </seg>
            <seg n="8867e4a5">
              Jag tycker att hela frågan blivit en blandning av buggningsärendet,
              alltså den hemliga avlyssning som det talades om förra året, och
              signalspaningen som vi i dag debatterar. Det talas om avlyssning,
              men det handlar inte om avlyssning och definitivt inte om massavlyssning.
              Flera har nämnt ordet avlyssning.
            </seg>
            <seg n="9741e008">
              Buggning innebär avlyssning av en brottsmisstänkt förutbestämd
              person där en fysisk person, en spanare, sitter och lyssnar på
              ett pågående eller ett inspelat samtal. Det innebär också att
              ett mänskligt öra utvärderar ifall samtalet har ett kriminellt
              innehåll som kan leda till gripandet av en grov brottsling, ett
              narkotikasyndikat eller liknande. Vidare innebär buggning användning
              av hemligt installerade mikrofoner i privata eller offentliga
              miljöer eller avlyssning av telefonsamtal. Vi kommer i riksdagen
              att tvingas fatta beslut också i sådana svåra frågor.
            </seg>
            <seg n="8255eeb6">
              Den typen av hemliga tvångsmedel var Thomas Bodström beredd att
              fatta beslut om förra året då han var ansvarig minister för Justitiedepartementet.
              Det handlade dessutom om att tillåta avlyssning av tidningsredaktioner.
              Centerpartiet drev då frågan till bordläggning genom att kräva
              åtgärder för att slå vakt om den personliga integriteten och förstärka
              rättsskyddet. När det gäller buggningen har det under bordläggningstiden
              jobbats fram en rad åtgärder för att tillmötesgå ett rättssäkert
              förslag, och det kommer att presenteras senare.
            </seg>
            <seg n="f436f154">
              I det här fallet handlar det om signalspaning, som är någonting
              annat. Det är en teknisk inhämtning av signaler i ett globalt
              nätverk som sker i realtid och helautomatiskt. Innehållet kan
              inte inspekteras i inhämtningssystemet. Det går alltså inte att
              med ett mänskligt öra höra ett telefonsamtal eller med ett mänskligt
              öga läsa ett mejl.
            </seg>
            <seg n="3126ba9c">
              Enbart behörig analytiker som arbetar med ett visst underrättelseuppdrag
              kan ta del av det material som inhämtas för uppdraget. Den behöriga
              analytikern måste registrera sig vid varje enskilt tillfälle både
              vid ut- och inloggning och signera med en kråka som sparas för
              kontroll i efterhand. Nytt uppdrag måste godkännas av ansvarig
              myndighet.
            </seg>
            <seg n="313ecb3a">
              Den helautomatiska sökningen inriktar sig på begrepp och företeelser
              som kan utgöra hot mot svensk säkerhet. I ett gigantiskt flöde
              av signaler som piper förbi varje sekund i det trådbundna nätverket
              och som passerar landets gränser letar man efter bokstavskombinationer
              och kryptiska symboler som kan indikera ett terroristhot eller
              ett militärt hot.
            </seg>
            <seg n="f54bb6dc">
              Herr talman! Thomas Bodström har tagit lärdom av behovet av integritetsskydd
              och av behovet av starkt rättsskydd för landets invånare och slår
              vakt om dessa frågor. Det tycker jag är bra. Socialdemokraterna
              har vaknat upp och kommit med en rad förslag på åtgärder för att
              förstärka den personliga integriteten. Det tackar jag för. Konstruktiva
              förslag och en bred uppgörelse i en fråga som berör landets säkerhet
              är bra.
            </seg>
            <seg n="39865ea0">
              När Centerpartiet och alliansregeringen nu vägt in de önskemål
              som Socialdemokraterna krävt undrar jag vad det då är som gör
              det omöjligt att enas. Det enda svar jag ser är att Thomas Bodström
              och Socialdemokraterna vill demonstrera sin makt och låter denna
              fråga bli symbol för en meningsskiljaktighet som egentligen inte
              finns.
            </seg>
          </u>
          <note n="40618e58">
            Överläggningen var härmed avslutad.
          </note>
          <note n="08142241">
            8 § Anmälan om frågor för skriftliga svar
          </note>
          <note n="7ff80bb2">
            Anmäldes att följande frågor för skriftliga svar framställts
          </note>
          <note n="386afd03">
            den 13 juni
          </note>
          <note n="97313663">
            Elina Linna
          </note>
          <note n="461b7b7a">
            Christina Axelsson
          </note>
          <note n="945f9b5d">
            Carina Hägg
          </note>
          <note n="764b06e7">
            Urban Ahlin
          </note>
          <note n="6cca1629">
            Kent Härstedt
          </note>
          <note n="6cca1629">
            Kent Härstedt
          </note>
          <note n="81fb9c06">
            Kerstin Engle
          </note>
          <note n="9e563d81">
            Hans Wallmark
          </note>
          <note n="e9aaabd0">
            Fredrik Olovsson
          </note>
          <note n="e6139d3e">
            Lars-Ivar Ericson
          </note>
          <note n="dd4446c1">
            Staffan Danielsson
          </note>
          <note n="15aa33c0">
            Margareta Persson
          </note>
          <note n="449a1133">
            Frågorna redovisas i bilaga som fogats till riksdagens snabbprotokoll
            tisdagen den 19 juni.
          </note>
          <note n="c47b7594">
            9 § Anmälan om skriftliga svar på frågor
          </note>
          <note n="bf77b820">
            Anmäldes att skriftliga svar på följande frågor inkommit
          </note>
          <note n="386afd03">
            den 13 juni
          </note>
          <note n="e9aaabd0">
            Fredrik Olovsson
          </note>
          <note n="7ef4ea62">
            Phia Andersson
          </note>
          <note n="7ab5ddae">
            Inge Garstedt
          </note>
          <note n="8ce8f87e">
            Åsa Lindestam
          </note>
          <note n="582658cc">
            Karin Granbom
          </note>
          <note n="9e563d81">
            Hans Wallmark
          </note>
          <note n="a440d6ad">
            Margareta Cederfelt
          </note>
          <note n="a440d6ad">
            Margareta Cederfelt
          </note>
          <note n="945f9b5d">
            Carina Hägg
          </note>
          <note n="945f9b5d">
            Carina Hägg
          </note>
          <note n="99b51a4f">
            Per Svedberg
          </note>
          <note n="99b51a4f">
            Per Svedberg
          </note>
          <note n="945f9b5d">
            Carina Hägg
          </note>
          <note n="b73efe9d">
            Allan Widman
          </note>
          <note n="f7f2ea0a">
            Gunvor G Ericson
          </note>
          <note n="3ee8bdb4">
            Ann-Christin Ahlberg
          </note>
          <note n="9a5772b6">
            Lennart Sacrédeus
          </note>
          <note n="215cd23b">
            Ronny Olander
          </note>
          <note n="215cd23b">
            Ronny Olander
          </note>
          <note n="c5071ce6">
            Elisabeth Svantesson
          </note>
          <note n="774e5c85">
            Inger Jarl Beck
          </note>
          <note n="e9aaabd0">
            Fredrik Olovsson
          </note>
          <note n="17e33c30">
            Ulf Holm
          </note>
          <note n="55475a1c">
            Carl B Hamilton
          </note>
          <note n="a10e441b">
            Marianne Berg
          </note>
          <note n="a10e441b">
            Marianne Berg
          </note>
          <note n="979a20b1">
            Eva Flyborg
          </note>
          <note n="858199d0">
            Jan Ertsborn
          </note>
          <note n="d687aae8">
            Svaren redovisas i bilaga som fogats till riksdagens snabbprotokoll
            tisdagen den 19 juni.
          </note>
          <note n="f0699f2d">
            10 § Kammaren åtskildes kl. 19.36.
          </note>
          <note n="c7a15a61">
            Förhandlingarna leddes
          </note>
          <note n="8b8b85ad">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
