<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--14</head>
          <docDate when="2006-10-24">2006-10-24</docDate>
        </div>
      </front>
      <body>
        <div>
          <note n="7d9cf118">
            ﻿
          </note>
          <note n="6c79c7a7">
            Riksdagens protokoll
          </note>
          <note n="99b0a9d7">
            2006/07:14
          </note>
          <note type="date" n="d152a845">
            Tisdagen den 24 oktober
          </note>
          <note n="a2efad0e">
            Kl. 13:30 - 22:16
          </note>
          <note n="61c31951">
            1 § Val
          </note>
          <note n="99ecf3b6">
            Anf. 1 INGER RENÉ (m):
          </note>
          <note n="a51c2309">
            Fru talman! Valberedningen har enhälligt godkänt gemensamma listor
            för valen av ledamöter och suppleanter i styrelsen för Stiftelsen
            Riksbankens Jubileumsfond, riksdagens krigsdelegation samt utökning
            av antalet suppleanter i utskott och EU-nämnd.
          </note>
          <note n="b284acd3">
            I egenskap av ordförande i valberedningen ber jag att till talmannen
            få överlämna de gemensamma listorna.
          </note>
          <note n="0ae82929">
            Andre vice talmannen meddelade att en promemoria med föreslagna
            namn hade delats ut till kammarens ledamöter.
          </note>
          <note n="73ed8769">
            Valen till styrelsen för Stiftelsen Riksbankens Jubileumsfond
            avsåg tiden från och med den 1 november 2006 till och med den
            31 oktober 2010.
          </note>
          <note n="8121a423">
            Övriga val avsåg tiden från valet till dess nytt val förrättats
            under början av nästa valperiod.
          </note>
          <note n="b5ac24b0">
            2 § Val av ledamöter i styrelsen för Stiftelsen Riksbankens Jubileumsfond
          </note>
          <note n="f2b26e67">
            Företogs val av sex ledamöter i styrelsen för Stiftelsen Riksbankens
            Jubileumsfond.
          </note>
          <note n="ded105e8">
            Sedan den av Inger René för detta val avlämnade gemensamma listan
            godkänts av kammaren befanns följande personer, vilkas namn i
            här angiven ordning upptagits på listan, valda till ledamöter
            i styrelsen för Stiftelsen Riksbankens Jubileumsfond från och
            med den 1 november 2006 till och med den 31 oktober 2010:
          </note>
          <note n="189f44b9">
            3 § Val av ordförande och vice ordförande i styrelsen för Stiftelsen
            Riksbankens Jubileumsfond
          </note>
          <note n="06e167be">
            Företogs val av ordförande och vice ordförande i styrelsen för
            Stiftelsen Riksbankens Jubileumsfond.
          </note>
          <note n="ea96202f">
            Enligt ett enhälligt förslag av valberedningen utsågs från och
            med den 1 november 2006 till och med den 31 oktober 2010 till
          </note>
          <note n="5bd36fa7">
            ordförande
          </note>
          <note n="fedf829e">
            vice ordförande
          </note>
          <note n="e49528f6">
            4 § Val av personliga suppleanter i styrelsen för Stiftelsen
            Riksbankens Jubileumsfond
          </note>
          <note n="407aaeaa">
            Företogs val av sex personliga suppleanter i styrelsen för Stiftelsen
            Riksbankens Jubileumsfond.
          </note>
          <note n="6520cd13">
            Sedan den av Inger René för detta val avlämnade gemensamma listan
            godkänts av kammaren befanns följande personer, vilkas namn i
            här angiven ordning upptagits på listan, valda till personliga
            suppleanter i styrelsen för Stiftelsen Riksbankens Jubileumsfond
            från och med den 1 november 2006 till och med den 31 oktober 2010:
          </note>
          <note n="c50ea431">
            personlig suppleant för Ulf Sjösten (m)
          </note>
          <note n="f0571ba9">
            personlig suppleant för Ronny Olander (s)
          </note>
          <note n="3c05b8cd">
            personlig suppleant för Ingvar Svensson (kd)
          </note>
          <note n="b019b7a7">
            personlig suppleant för Daniel Tarschys
          </note>
          <note n="66ad0b1b">
            personlig suppleant för Claes-Göran Alvstam
          </note>
          <note n="da328a3a">
            personlig suppleant för Siw Wittgren-Ahl (s) under tiden den
            1 november 200631 oktober 2008
          </note>
          <note n="8c6376ef">
            5 § Val av ledamöter i riksdagens krigsdelegation
          </note>
          <note n="8eac3617">
            Företogs val av två ledamöter i riksdagens krigsdelegation.
          </note>
          <note n="f5c81511">
            Sedan den av Inger René för detta val avlämnade gemensamma listan
            godkänts av kammaren befanns följande personer, vilkas namn i
            här angiven ordning upptagits på listan, valda till ledamöter
            i riksdagens krigsdelegation för tiden från valet till dess nytt
            val förrättats under början av nästa valperiod:
          </note>
          <note n="2d1fce35">
            6 § Utökning av antalet suppleanter i utskotten och EU-nämnden
          </note>
          <note n="cff532a9">
            Enligt ett av valberedningen framlagt förslag beslutade kammaren
            att utöka antalet suppleanter i utskotten och EU-nämnden enligt
            följande:
          </note>
          <note n="04aeea02">
            7 § Val av extra suppleanter i utskotten och EU-nämnden
          </note>
          <note n="01be79bd">
            Företogs val av extra suppleanter i utskotten och EU-nämnden.
          </note>
          <note n="e3d32465">
            Sedan den av Inger René för detta val avlämnade gemensamma listan
            godkänts av kammaren befanns följande personer, vilkas namn i
            här angiven ordning upptagits på listan, valda till suppleanter
            i utskotten och EU-nämnden från valet till dess nytt val förrättats
            under början av nästa valperiod.
          </note>
          <note n="34b42aec">
            suppleanter i konstitutionsutskottet
          </note>
          <note n="fb430787">
            suppleanter i finansutskottet
          </note>
          <note n="02688107">
            suppleanter i skatteutskottet
          </note>
          <note n="4e26156e">
            suppleanter i justitieutskottet
          </note>
          <note n="601a590b">
            suppleanter i civilutskottet
          </note>
          <note n="51248d5c">
            suppleanter i utrikesutskottet
          </note>
          <note n="0b0e3f9e">
            suppleanter i försvarsutskottet
          </note>
          <note n="a5dc1aac">
            suppleanter i socialförsäkringsutskottet
          </note>
          <note n="720c8979">
            suppleanter i socialutskottet
          </note>
          <note n="bd1f0432">
            suppleanter i kulturutskottet
          </note>
          <note n="56bed0e6">
            suppleanter i utbildningsutskottet
          </note>
          <note n="d98be7fc">
            suppleanter i trafikutskottet
          </note>
          <note n="1b22d899">
            suppleanter i miljö- och jordbruksutskottet
          </note>
          <note n="abd8624f">
            suppleanter i näringsutskottet
          </note>
          <note n="64d5fb1a">
            suppleanter i arbetsmarknadsutskottet
          </note>
          <note n="84997647">
            suppleanter i EU-nämnden
          </note>
          <note n="ae8accaf">
            8 § Information från regeringen om Europeiska rådets möte i Lahtis
            den 20 oktober
          </note>
          <note type="speaker" n="034174c0">
            Anf. 2 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-0" n="1fb36f61">
            <seg n="9af47d63">
              Fru talman! Det informella EU-toppmötet i Lahtis som ägde rum
              fredagen den 20 oktober erbjöd ett viktigt tillfälle att följa
              upp den så kallade Hampton Court-agendan från förra hösten. På
              dagordningen stod två huvudfrågor: energi och innovation. Det
              är två frågor som är avgörande för att stärka Europas tillväxt
              och konkurrenskraft.
            </seg>
            <seg n="46016ad9">
              Dessutom hade det finska ordförandeskapet inbjudit Rysslands
              president Vladimir Putin till en middag på kvällen.
            </seg>
            <seg n="8fbe6774">
              Eftersom mötet var informellt till sin karaktär fattades inga
              beslut, och inga slutsatser antogs.
            </seg>
            <seg n="cbb5785d">
              Mötet inleddes med en lunchdiskussion om EU:s externa energirelationer
              med fokus på framför allt Ryssland. Under diskussionen konstaterades
              att marknadsekonomiska principer och hållbar utveckling ska utgöra
              grunden för EU:s energipolitik. Vikten av att Ryssland accepterar
              energistadgans grundläggande principer betonades liksom att den
              ryska marknaden på marknadsmässigt sätt öppnas för europeiska
              investerare. Detta måste nu bli vägledande principer när EU inom
              kort inleder förhandlingar om ett nytt avtal som ska ersätta det
              tidigare partnerskaps- och samarbetsavtalet med Ryssland.
            </seg>
            <seg n="19739319">
              Ett annat ämne som diskuterades var målsättningen att utvidga
              den inre marknadens principer inom energiområdet till EU:s grannländer
              samt att utveckla relationerna till andra viktiga producent- och
              transitländer såsom Norge, Algeriet, Indien och Kina.
            </seg>
            <seg n="86eb1237">
              Vidare enades vi om ett utökat informationsutbyte på energiområdet,
              inte minst i händelse av energikriser. Arbetet med att utveckla
              den gemensamma energipolitiken inom EU har stor bäring på vår
              strävan efter en bättre miljö och en mer hållbar utveckling. Därför
              är det rimligt att EU intar ett starkt ledarskap i klimatfrågan
              och i detta arbete också gör tydliga kopplingar till energipolitiken.
              Klimatfrågan borde också mer systematiskt tas upp i relationer
              med tredjeland. Att klimatfrågan nu står på agendan för EU:s vårtoppmöte
              är att betrakta som en viktig framgång i detta arbete.
            </seg>
            <seg n="53095433">
              Under lunchen berördes även frågan om illegal migration. Behovet
              av konkreta åtgärder betonades. Bland annat uttryckte ett antal
              sydeuropeiska länder stöd för att stärka Frontex, EU:s byrå för
              gränsskydd.
            </seg>
            <seg n="e06645bc">
              Det fanns en bred enighet kring vikten av att stärka samarbetet
              med Afrika i migrationsfrågorna. Det fanns också en betydande
              insikt om vikten av att kunna ta itu med grundorsakerna till illegal
              immigration. Det är en avgörande fråga om vi ska kunna förhindra
              den typ av humanitära kriser som vi sett under senare tid.
            </seg>
            <seg n="280269d0">
              Den allvarliga humanitära krisen i Darfur i Sudan diskuterades.
              Vi var i denna diskussion eniga om att ansträngningar måste göras
              för att sätta press på den sudanesiska regeringen för att få den
              att acceptera att en FN-styrka kan komma på plats.
            </seg>
            <seg n="57083ab2">
              Under diskussionen om innovationsfrågorna välkomnades kommissionens
              avsikt att före årets slut presentera en övergripande strategi
              kring hur unionen ska gå vidare i patentfrågan. Det handlar inte
              minst om hur vi ska åstadkomma ett gemenskapspatent som både är
              kostnadseffektivt och erbjuder ett enhetligt tvistlösningssystem.
              I avsaknad av ett europeiskt patent var det flera länder som uttryckte
              stöd för Londonöverenskommelsen och dess förslag om upprättandet
              av en europeisk patentdomstol.
            </seg>
            <seg n="866c8e9c">
              Ett annat centralt tema inom innovationspolitikens område rörde
              hur vi ska förbättra samarbetet mellan offentlig och privat sektor.
              Europeiska teknikplattformar och Joint Technology Initiatives,
              JTI, framhölls här som goda exempel på sådana initiativ värda
              att arbeta vidare med. Inte minst är det av vikt att vi här bevakar
              svenska intressen inom vad som är att betrakta som vårt lands
              bärande branscher.
            </seg>
            <seg n="11b7a5bb">
              Vid mötet uttrycktes även stöd för planerna på att upprätta ett
              europeiskt tekniskt institut. Det fanns en bred enighet om att
              institutet har en viktig roll att fylla. Men samtidigt finns det
              ett antal utestående frågor, inte minst kring dess finansiering.
              Detta får vi anledning att återkomma till under hösten. Ett annat
              ämne som togs upp var standardisering som en viktig del i att
              stärka Europas konkurrenskraft.
            </seg>
            <seg n="9e4f757b">
              Diskussionen under middagen med president Putin var öppen och
              rak. Det finska ordförandeskapet lyckades på ett föredömligt sätt
              hålla ihop diskussionen. Från EU:s sida betonades att gemensamma
              och nära relationer måste bygga på en gemensam värdegrund. Flera
              av frågorna som kom upp under middagen kommer att tas upp under
              mer formella former på det toppmöte som äger rum mellan EU och
              Ryssland den 24 november.
            </seg>
            <seg n="27a0e31c">
              Huvudfrågan under middagen blev energipolitiken och hur samarbetet
              på detta område ska kunna stärkas på ett sätt som är positivt
              för både EU och Ryssland. Det betonades att det ligger i EU:s
              starka intresse att säkerställa en ömsesidig respekt för marknadsmässiga
              spelregler och ett stabilt förutsägbart regelverk för konkurrens,
              investeringar och tillgång till infrastruktur. Detta ligger också
              i Rysslands långsiktiga intresse.
            </seg>
            <seg n="9302fc10">
              Frågan om Georgien diskuterades ingående, och EU uttryckte en
              betydande oro över situationen. Även mordet på den ryska journalisten
              Anna Politkovskaja togs upp.
            </seg>
            <seg n="149f8ee5">
              Fru talman! Detta var en kort redovisning av de diskussioner
              som fördes vid fredagens informella toppmöte i Lahtis. Jag ser
              det som viktigt att riksdagen erbjuds tillfälle att ta del av
              de principiellt viktiga diskussioner som äger rum vid EU-toppmöten,
              även om de är informella till sin karaktär.
            </seg>
            <seg n="9ac38461">
              Det ligger också i denna regerings ambition att stärka riksdagens
              roll i EU-arbetet för att på så sätt få en bred uppslutning kring
              den förda Europapolitiken. Det är jag övertygad om behövs för
              att stärka Sveriges roll i Europasamarbetet.
            </seg>
          </u>
          <note type="speaker" n="f7ec0d46">
            Anf. 3 SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-36141e10c51432fe-0" n="3800fbeb">
            <seg n="832d5dad">
              Fru talman! Jag vill först tacka statsministern för informationen
              om vad som avhandlades vid det informella stats- och regeringschefsmötet.
              Förutom de frågor statsministern har redovisat undrar jag om det
              förekom några diskussioner om fördraget och vårt lands inställning
              till det.
            </seg>
            <seg n="08f0297a">
              Jag undrar också om diskussioner fördes när det gäller fortsatt
              utvidgning. Enligt uppgift har statsministern sagt att den nya
              regeringen inte godkänner fördraget. Därför undrar jag om statsministern
              har talat med övriga statschefer om det och hur de reagerar. Behovet
              av ett nytt fördrag är ju stort med tanke på den utvidgning som
              har skett.
            </seg>
            <seg n="9bad8f6e">
              När det gäller EU:s fortsatta utvidgning undrar jag hur övriga
              länder ställer sig till den. Vilka frågor lyfter andra länder
              fram när det gäller utvidgningen, och vilka frågor lyfter statsministern
              fram?
            </seg>
            <seg n="7a508fb6">
              Angående den gemensamma gränskontrollen har Sverige hittills
              ansett att varje land ska sköta sin gränskontroll, eventuellt
              med ett visst stöd från den här byrån. Har Sverige nu ändrat inställning?
              Det skulle i så fall betyda att det blir mycket mer federalistiskt
              om vi ska ha gemensamma gränskontroller.
            </seg>
          </u>
          <note type="speaker" n="c995982f">
            Anf. 4 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-1" n="1fb36f61">
            <seg n="aa07def8">
              Fru talman! Varken utvidgningsfrågor eller fördraget var uppe
              under det informella toppmötet. Jag har i närtid besökt Matti
              Vanhanen, den finländske statsministern, och också besökt Anders
              Fogh Rasmussen, motsvarande i Danmark. Där har vi fört sådana
              diskussioner eftersom det i hela Europa finns en föreställning
              om att detta ligger på is detta samtidigt som alla pratar om det.
              Jag har markerat fortsatt vårt stöd för utvidgningen och den lyhördhet
              man bör ha för de olika initiativ som vi förväntar oss kring fördraget.
              Där inväntar alla det tyska ordförandeskapet och den skrivelse
              som troligen kommer att anmälas till junitoppmötet för att ha
              som utgångspunkt för den diskussionen.
            </seg>
            <seg n="4674ae27">
              Jag nämnde att det var sydeuropeiska länder som beskrev en mycket
              svår migrationssituation. Vi har alla kunnat ta del av de hemska
              människoöden som vi ser människor som försöker fly från fattigdom
              i Afrika över till Kanarieöarna. Det är klart att det har varit
              ett rop på hjälp och stöd för att komma människor till undsättning.
              Men det är också riktigt att de markerade att man möjligen borde
              göra mer i gemenskapspolitiken. Jag betraktar det mer som att
              det var markeringar av vad sydeuropeiska länder tycker snarare
              än att vi förde någon egentlig diskussion i ärendet. Vi har inte
              i den delen ändrat någon uppfattning.
            </seg>
          </u>
          <note type="speaker" n="28aba231">
            Anf. 5 SUSANNE EBERSTEIN (s):
          </note>
          <u who="susanne_eberstein_a1dea0" xml:id="i-36141e10c51432fe-1" n="3800fbeb">
            <seg n="73c99923">
              Fru talman! När det gäller gränskontrollen är det oerhört viktigt
              att Sverige är väldigt tydligt därför att sådant här kan arbetas
              fram utan att man egentligen funderar över det. Det finns väldigt
              starka krafter inte bara från de här länderna utan även från andra
              medlemsländer de skulle tycka att det var väldigt skönt om andra
              skötte om det här. Därför vill jag verkligen att vi ordentligt
              talar om detta på ett bra sätt så att Sveriges ståndpunkt kommer
              fram om det nu är så som statsministern säger.
            </seg>
          </u>
          <note type="speaker" n="33f76b59">
            Anf. 6 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-2" n="1fb36f61">
            <seg n="15611057">
              Fru talman! Det är ett korrekt återgivande av det läge som råder
              nu att det inte finns någon gemensamhetspolitik på detta område.
              Men det är också tydligt att det finns en sådan diskussion och
              att det i det fördrag som frågeställaren nämnde också finns en
              formel för fortsatt och fördjupad samverkan även inom detta område.
              Det finns all anledning att ta upp det i särskild ordning. Men
              just i det här läget under det informella toppmötet kom det inte
              upp annat än som randanmärkningar i förhållande till de händelser
              som nu har skett, så det var ingen formell diskussion i det ärendet.
            </seg>
          </u>
          <note type="speaker" n="6c7c1601">
            Anf. 7 GÖRAN LENNMARKER (m):
          </note>
          <u who="goran_lennmarker_42b86f" xml:id="i-e2b8183f66faec80-0" n="e1ebc8db">
            <seg n="32863c55">
              Fru talman! Först vill jag tacka statsministern för återrapporteringen.
              Jag tror att det är viktigt, precis som statsministern framhöll,
              att det sker även vid ett informellt toppmöte just för riksdagen
              och riksdagens roll i den svenska formuleringen av positioner
              men också för Europadebatten i bred mening. Jag tycker att vi
              ska se framför oss en period under de kommande fyra åren då riksdagen
              ska spela en mycket aktiv roll i Europaformuleringen och Europadebatten
              och förhoppningsvis kunna få just den breda enighet som statsministern
              betonade.
            </seg>
            <seg n="75fe21fa">
              Får jag sedan gå över till det som statsministern redogjorde
              för. Vi hade före toppmötet en debatt i EU-nämnden. Det var en
              fråga där som vi diskuterade mycket, nämligen frågan om EU har
              förmåga att hålla en gemensam Rysslandspolitik. Det har ju funnits
              tendenser till att den varit mera nationellt orienterad, i alla
              fall från vissa stora länder.
            </seg>
            <seg n="d0d21f2a">
              Om jag förstod statsministern rätt var det en öppen och rak diskussion
              det påminner om gamla östblocksformuleringar när man grälar ordentligt
              höll jag på att säga. Men var det så att EU i de här väldigt centrala
              frågorna mordet på Politkovskaja är mycket oroande; det gäller
              ju demokrati och mänskliga rättigheter i Ryssland och Georgien
              faktiskt förmådde hålla en gemensam position i diskussionerna?
            </seg>
            <seg n="6ba016ff">
              Slutligen är det också viktigt att ha stabila spelregler när
              det gäller energisäkerheten. Det gäller inte bara för EU och Ryssland.
              Jag tänker också på vissa länder mittemellan, till exempel Ukraina.
              Man slipper då sådana incidenter som var i våras med kraftigt
              höjda energipriser, vilket var ett stort bekymmer för just Ukraina.
            </seg>
          </u>
          <note type="speaker" n="6ef1103f">
            Anf. 8 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-3" n="1fb36f61">
            <seg n="c11fcdf7">
              Fru talman! Jag ansåg att det var viktigt att göra en återrapportering.
              Det var en uppföljning av Hampton Court-toppmötet under det brittiska
              ordförandeskapet, som också var av informell karaktär. Det sjösatte
              en diskussion om viktiga frågor kring energi, forskning, utveckling,
              migration, demografi och säkerhet. Det återrapporterades inte
              vid det tillfället från det toppmötet. Men man kan ju se att detta
              toppmöte var mycket färgat av den inledande diskussionen och frågor
              av mycket viktig karaktär.
            </seg>
            <seg n="5a920fdf">
              Man kan diskutera formuleringar och hur man med ord ska sammanfatta
              informella samtal mellan europeiska ledare. Det ska också ske
              med viss förtrolighet. Det innebär att det vare sig tv-sänds eller
              förs anteckningar om vem som exakt har sagt vad. Det är vad som
              möjliggör att det kan vara en öppen diskussion, men det blir alltid
              en efterhandsdiskussion om vad som egentligen har sagts.
            </seg>
            <seg n="dd7502b7">
              Jag hade till och med ett möte med Matti Vanhanen inför mötet
              där vi enades om att det kloka var att Matti Vanhanen framförde
              den samlade EU-synen. Det kunde därefter inte spekuleras eller
              spricka upp i att det möjligen fanns 27 uppfattningar eftersom
              också Bulgariens och Rumäniens premiärministrar var närvarande
              och synsätt på hur man skulle uttrycka EU:s uppfattning i de nu
              nämnda frågorna.
            </seg>
            <seg n="f181f79b">
              Detta gjorde Matti Vanhanen på ett alldeles utmärkt sätt. Det
              lämnade inget i övrigt att önska när det gäller vare sig tydlighet
              eller inriktning på det vi eftersträvade när det gäller gemensam
              värdegrund, att allt måste göras för att få fast den som är skyldig
              till detta mord och också den syn som finns på Georgien.
            </seg>
            <seg n="b88aa217">
              Den som möjligen noterade Putins presskonferens i efterhand kan
              också följa delar av dessa svar och hur Putin såg på dessa saker.
              Det uttryckte han mycket tydligt vid denna efterföljande presskonferens.
            </seg>
          </u>
          <note type="speaker" n="00053bfb">
            Anf. 9 GÖRAN LENNMARKER (m):
          </note>
          <u who="goran_lennmarker_42b86f" xml:id="i-e2b8183f66faec80-1" n="e1ebc8db">
            <seg n="3c92ea17">
              Fru talman! Tack för det svaret. Det är värt att notera om vi
              verkligen kan få till stånd en större samsyn inom EU i denna väldigt
              viktiga fråga. Vår största och viktigaste granne är just Ryssland.
            </seg>
            <seg n="8d7a9f9d">
              Jag vill sedan lägga till en käpphäst. Det gäller innovationspolitiken.
              Det gäller först att man kommer fram vad gäller patentbyrån. Jag
              vet inte hur många decennier frågan har diskuterats i EU. Det
              vore bra om man kunde komma till ett beslut. Det andra är det
              som jag tycker är EU:s svaghet, nämligen att protektionism ofta
              finns där.
            </seg>
            <seg n="790c05e3">
              Vi talar om innovationer. Men när det sedan kommer till skor
              och kläder är man raskt där och funderar på hur Europa ska skydda
              sig mot omvärlden. Man kan inte skydda sig mot omvärlden. Konkurrensen
              är en grundförutsättning för innovationer och framsteg.
            </seg>
          </u>
          <note type="speaker" n="7b747ac6">
            Anf. 10 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-4" n="1fb36f61">
            <seg n="26897d32">
              Fru talman! Jag kan bara instämma i det senaste. Jag har precis
              presenterat en ny handelsminister, Sten Tolgfors, som på ett mycket
              bra sätt bör kunna föra ut det i riksdagen brett förankrade synsättet
              att frihandel är bra. Det är bra för jordens länder och bra för
              Sverige. Det kommer vi också att behöva påminna om runtom i världen
              men också inom Europeiska unionen. Det är alldeles riktigt.
            </seg>
            <seg n="b844b256">
              När det gäller gemenskapspatent märktes det på deltagarna att
              de har hört frågan förut. Även om jag var med som ny fanns det
              de som hade en längre historia i detta. Det uttrycktes det önskemål
              som jag återgav att möjligen via denna Londonöverenskommelse komma
              fram i frågan. Men det fanns fortsatt frågor som kommissionen
              måste titta på för att komma hela vägen fram. Jag uttryckte i
              varje fall det fortsatta svenska önskemålet att det ska gå att
              få fram ett gemenskapspatent.
            </seg>
          </u>
          <note type="speaker" n="69552e99">
            Anf. 11 STAFFAN DANIELSSON (c):
          </note>
          <u who="staffan_danielsson_559bd0" xml:id="i-e78378702a51c5c7-0" n="991793d7">
            <seg n="45401f09">
              Fru talman! Tack, statsministern, för en koncentrerad rapport.
            </seg>
            <seg n="4b93e928">
              Energi- och miljöfrågorna blir allt starkare kopplade till varandra.
              Förr var det livsmedelsförsörjningen som stod i centrum i sårbarhetsdiskussionen.
              Nu är det alltmer också energifrågorna. Därför är det självfallet
              helt nödvändigt att EU:s länder diskuterar och driver de frågorna.
              Det är också helt nödvändigt att EU:s länder tillsammans strävar
              efter bra och stabila handelsförbindelser och regelverk med Ryssland
              på området. Det handlar om energi, miljö och faktiskt om fred
              och säkerhet i vår del av världen.
            </seg>
            <seg n="0057f90d">
              Vi vet nu att både Finlands och Sveriges regeringschefer underströk
              och drev energifrågornas vikt i samtalen i Helsingfors, och det
              tackar vi för. Jag vill fråga hur en högaktuell och viktig energi-
              och miljöfråga i Sveriges absoluta närhet berördes i samtalen.
              Det gäller den gasledning som flera länder vill dra genom Östersjön
              från Ryssland till Tyskland och uppenbarligen så nära Sveriges
              territorialgräns som möjligt.
            </seg>
            <seg n="76b0cb35">
              En gasledning mitt i Östersjöns känsliga marina miljö, och med
              konsekvenser även på exempelvis det säkerhetspolitiska området,
              låter inget vidare. Det naturliga vore en landbaserad dragning
              under full kontroll. Men politiska skäl gör Östersjöalternativet
              intressant för inte minst Ryssland. Även Tyskland har ett uppenbart
              bilateralt intresse för Ryssland och för undervattenstransporterad
              gas.
            </seg>
            <seg n="68d29169">
              Centerpartiet är skeptiskt till rysk naturgas som en framtidslösning
              för Sverige. Jag känner en stark tveksamhet inför de gasledningsplaner
              som nu alltmer mejslas ut. Vi måste kraftigt visa på de negativa
              aspekterna och riskerna för till exempel miljön. Jag undrar om
              detta kom upp till diskussion vid toppmötet.
            </seg>
          </u>
          <note type="speaker" n="6fd99cd9">
            Anf. 12 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-5" n="1fb36f61">
            <seg n="28f8f4fd">
              Fru talman! Det var uppe till diskussion. Det nämndes från olika
              håll att det möjligen skulle finnas ett värde av att på det här
              sättet dra en sådan gasledning. Jag redogjorde för den svenska
              positionen såsom den har framförts också av tidigare regeringar.
              Vi avser att i så fall pröva detta i enlighet med svensk lagstiftning.
              Vi kommer definitivt att hävda viktiga miljöhänsyn. Vi kommer
              inte heller att på något sätt med skattepengar vara med och bistå
              detta projekt. Frågan är ju inte aktuell av den arten att den
              ännu går att pröva. Utan det är mer en diskussion som förs. Men
              frågan var uppe till diskussion.
            </seg>
            <seg n="9b391da1">
              Jag vill också säga, vilket är logiskt med tanke på Staffan Danielssons
              ingång, hur viktig dialogen är kring den för alla så viktiga tillgången
              på energi. Här möter Europas största säljare av gas och olja många
              av dem som köper och är beroende. Det gäller att utifrån det inte
              bara tala handel och energi. Ska vår tillvaro fungera tillsammans
              måste den utgå från gemensamma värderingar. Det handlar om att
              respektera att avtal hålls men också att respektera demokrati
              och alla de grunder som vi tycker har varit viktiga för att skapa
              Europeiska unionen.
            </seg>
            <seg n="4728d066">
              Det måste också finnas med i resonemangen med Ryssland så att
              man inte tror att handel är för sig, och sedan är allt annat vi
              tycker är viktigt här i livet någon annanstans. Att på det sättet
              koppla ihop frågorna som man gjorde på detta informella toppmöte
              tror jag är väldigt bra. Det är bra för Europa och också bra för
              Ryssland.
            </seg>
          </u>
          <note type="speaker" n="e1fbd2e8">
            Anf. 13 STAFFAN DANIELSSON (c):
          </note>
          <u who="staffan_danielsson_559bd0" xml:id="i-e78378702a51c5c7-1" n="991793d7">
            <seg n="ffc2192f">
              Fru talman! Jag tackar för den synpunkten och klargörandet. Jag
              vill ställa en kort uppföljningsfråga.
            </seg>
            <seg n="2ea4f4e9">
              Gasledningsprojektet drivs av väldigt starka intressen och krafter.
              Miljöfrågorna vad gäller vårt känsliga innanhav är viktiga inte
              bara för Sverige utan för alla länder runt Östersjön. Vi har vår
              miljölagstiftning. Men detta kommer att prövas enligt internationella
              regelverk.
            </seg>
            <seg n="7cfcf7ea">
              Jag undrar om det finns någon bedömning av tidsaspekten och formerna
              i detta, så att det inte forceras fram för snabbt.
            </seg>
          </u>
          <note type="speaker" n="ca6a5443">
            Anf. 14 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-6" n="1fb36f61">
            <seg n="790252d0">
              Fru talman! Det är riktigt att det finns många som har intressen
              kring detta och som också talar om att försöka få det på plats
              ganska så i närtid. Frågan kommer definitivt att återkomma. Jag
              lade också till i vår beskrivning att Sverige inte är i det läge
              som många andra runt det bord där samtalet fördes, nämligen att
              vara i beroende av olje- och gasleveranser från Ryssland.
            </seg>
            <seg n="ed5d80fc">
              Jag redogjorde för det energibeslut som fattades på 90-talet
              men också för det energibeslut som alliansen fattade. Där uttryckte
              vi skepsis inför att tänka oss en större naturgasintroduktion
              i Sverige. Vi har valt en annan energimix som vi tycker har tjänat
              oss väl och som fungerar bra. Det har jag också nämnt. Det är
              vad sedan ligger till grund för den säkerhetspolitiska bedömningen
              och naturligtvis också de miljöpolitiska överväganden som måste
              göras.
            </seg>
          </u>
          <note type="speaker" n="a3c9f62b">
            Anf. 15 JOHAN PEHRSON (fp):
          </note>
          <u who="johan_pehrson_19e9c3" xml:id="i-bfb1f979ee872a6a-0" n="e553a449">
            <seg n="edfb3719">
              Fru talman! Också jag vill tacka statsministern för den kärnfulla
              återrapporteringen från det senaste toppmötet. Det var kort, eftersom
              mötet också var informellt. Jag hoppas att det blir en regel och
              inte ett undantag, utan ett nytt sätt för regeringen att komma
              till riksdagen och jobba med EU-frågorna för att få den bästa
              förankringen. Det är mycket välkommet.
            </seg>
            <seg n="9c8bb5ed">
              Folkpartiets riksdagsgrupp är väldigt intresserad av innovationsfrågorna.
              Därför gläder det mig att de står högt upp på dagordningen när
              regeringen för samtal med andra regeringar i Europa. Det handlar
              ju rätt mycket om vad man gör för att hitta kvalitet i detta arbete.
              För oss i Europa är det för vår framtid avgörande hur vi kan lyckas
              med forskning, framsteg och industriell utveckling, för konkurrensen
              är benhård, inte minst från Amerika och de asiatiska länderna.
              Här finns det en del att göra förutom att hitta gemensamma system.
              Redan med befintliga system kan man göra saker för att underlätta
              för varandra i stället för att stjälpa varandra. Då kommer vi
              också in på kostnaderna, som gör det ännu mer viktigt att hitta
              ett system där det lilla företaget får en chans att skydda sina
              goda idéer, för annars är någon annan snabbt där och plockar av
              dem.
            </seg>
            <seg n="917c34f5">
              Då är min fråga till statsministern: Vilka idéer diskuterades
              i övrigt, förutom att man ska ha gemensamhetsregler, vilket vore
              det bästa? Men det kanske tar ytterligare en tid innan vi når
              dit. Vilka idéer är uppe för att snabba på och förbättra hanteringen,
              inte minst av intellektuella rättigheter såsom patent, inom nuvarande
              system för att skydda inte minst svenska företag?
            </seg>
          </u>
          <note type="speaker" n="f56ad7f2">
            Anf. 16 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-7" n="1fb36f61">
            <seg n="a6572690">
              Fru talman! Innovationssystem i sin vida bemärkelse är väldigt
              många saker. Det handlar om riskkapitalförsörjning, hur idéer
              ska gå från att vara idéer till att kunna utveckla nya växande
              företag och hur man mixar ihop skattefinansierade universitetsmiljöers
              möjligen framgångsrika forskning med kommersiellt kapital och
              gör företag av detta. Kring det fördes en bredare diskussion,
              även om det i sin konkreta form när det gäller EU-samarbetet landar
              mer i frågor kring standardisering och patent.
            </seg>
            <seg n="29f9fc47">
              Det är en fråga som har varit med i EU-samarbetet under lång
              tid och som har, som så ofta, stupat på språkfrågan, nämligen
              hur många språk man ska översätta olika patent till och de kostnader
              som är förknippade med detta. Det sades egentligen inget annat
              än att det fortsatt är en god idé av just det skäl som Johan Pehrson
              anger. Det är till bäst skydd för de små företagen i de små länderna
              om vi kan få fram den typen av gemensamt patent som ger den goda
              idén skydd på mycket mer vidsträckta områden och på ett sätt som
              andra kan respektera.
            </seg>
            <seg n="b2d218e6">
              Det råder ingen tvekan om att Sverige är pådrivande i den processen,
              men vi kunde inte på detta möte lösa de problem som EU sedan tidigare
              bär med sig. Vi kommer att få återkomma till frågan.
            </seg>
          </u>
          <note type="speaker" n="fc97f620">
            Anf. 17 JOHAN PEHRSON (fp):
          </note>
          <u who="johan_pehrson_19e9c3" xml:id="i-bfb1f979ee872a6a-1" n="e553a449">
            <seg n="05a44af5">
              Fru talman! Tack för svaret, statsministern. Jag kommer just
              från ett möte med en så kallad riskkapitalist och vi har diskuterat
              möjligheterna för Sverige i framtiden. Den diskussionen är också
              kopplad till detta. Reglerna för våra skattebaser ser olika ut
              i Europa, och det påverkar ju var länder placerar sin forskning
              och utveckling, var man först söker patent och därmed också den
              industriella utvecklingen i ett land.
            </seg>
            <seg n="2fcbde31">
              Fördes det någon diskussion på detta område? Det här hänger väldigt
              mycket ihop med vilka regler man har för skattebasen. Jag vill
              understryka att skatterna ska vara varje nations ensak, men man
              bör se över reglerna för hur vi tar ut skatterna. Annars blir
              det lätt en visserligen lojal skattekonkurrens men ändå en tävlan
              nedåt för att locka till sig viktiga forsknings- och utvecklingsenheter
              och även stabsenheter på företag. Fördes det någon diskussion
              om detta? Vad anser statsministern själv att vi kan göra i Sverige?
              Vad kan den svenska regeringen göra för att bidra till att förstärka
              möjligheterna till patent här i vårt land, se till att vi har
              den bästa processen till en effektiv kostnad och solidariskt hjälpa
              andra europeiska länder som vill vara med och tävla i Sverige?
            </seg>
          </u>
          <note type="speaker" n="1d4cc205">
            Anf. 18 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-8" n="1fb36f61">
            <seg n="18b3b424">
              Fru talman! Det korta beskedet är att det inte fördes sådana
              diskussioner. Det är som sagt inte en utvecklad EU-gemensam politik
              och det fördes inte heller några allmänna diskussioner om detta.
              Man kan ibland allmänt undra över att det förs så många diskussioner
              i Europa om oron över att det ska komma för mycket människor till
              vår kontinent. Vi borde kanske snarare föra en diskussion om att
              attrahera en hel del människor att komma hit. För precis som Johan
              Pehrson anger är det så diskussionen förs i andra delar av världen.
            </seg>
            <seg n="9255b9ac">
              Det är säkert sant att vi i våra ansträngningar att forma en
              jobbskapande politik också nationellt kan göra mer. Regeringen
              är helt inställd på en lång rad åtgärder för att underlätta detta
              men det kommer inte helt och hållet att räcka, för det gemensamma
              patentet förutsätter EU-gemensamma beslut.
            </seg>
          </u>
          <note type="speaker" n="df00f2cd">
            Anf. 19 ANNELIE ENOCHSON (kd):
          </note>
          <u who="annelie_enochson_e80816" xml:id="i-ab7125048802225f-0" n="3eff62f3">
            <seg n="c68fed48">
              Fru talman! År 2003 fick den regimkritiska ryska journalisten
              Anna Politkovskaja OSSE:s pris för journalism och demokrati. Hon
              fick detta delvis för sina journalistiska insatser, men det var
              också som en trygghet för Anna mot hennes fiender. Ändå mördades
              hon den 7 oktober i Ryssland.
            </seg>
            <seg n="8f2ee2db">
              Många ryska journalister upplever att yttrande- och pressfriheten
              har blivit alltmer inskränkt efter mordet, och de är rädda. Det
              har framförts farhågor att exempelvis Tyskland och Frankrike gärna
              vill tona ned kritiken mot Ryssland på grund av sina starka affärsintressen
              i landet.
            </seg>
            <seg n="bee22451">
              När statsministern redogör för att middagen var rak och öppen
              känns det bra. Men jag skulle ändå vilja fråga statsministern
              i vilken grad av klarspråk som EU:s representanter talade med
              president Putin när det gäller just den demokratiska utvecklingen
              i Ryssland.
            </seg>
          </u>
          <note type="speaker" n="11596271">
            Anf. 20 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-9" n="1fb36f61">
            <seg n="ac69e853">
              Fru talman! Med respekt för den informella karaktär den hade
              kan jag inte säga annat än vad jag sagt tidigare, att det saknades
              ingenting av beskrivningar av den typ av oro eller de krav på
              besked kring om det finns en process för att verkligen lagföra
              den som har gjort sig skyldig till detta. Det är klart att det
              finns en oro i Ryssland och i hela den omvärld som följer den
              ryska situationen för att det finns ett läge där regimkritiker
              mördas, att det sedan aldrig verkar vara så att någon leds till
              ansvar för detta och att det är ett mycket stort bekymmer.
            </seg>
            <seg n="7b211891">
              Jag har i andra sammanhang sett att Vladimir Putin har angivit
              att varje ansträngning görs för att få fast den som gjorde sig
              skyldig till detta. Men vi kan konstatera att än så länge har
              i varje fall ingen förts fram som skyldig till detta, och därmed
              har vi inte heller svaret på vem det är som har begått detta bestialiska
              mord.
            </seg>
          </u>
          <note type="speaker" n="3b592de9">
            Anf. 21 ANNELIE ENOCHSON (kd):
          </note>
          <u who="annelie_enochson_e80816" xml:id="i-ab7125048802225f-1" n="3eff62f3">
            <seg n="8358648e">
              Fru talman! Tack, statsministern. Det känns bra att veta att
              alliansregeringen i sin regeringsförklaring klart har markerat
              att man vill vara en tydlig röst för demokrati och mänskliga rättigheter.
              Det är också bra, tycker jag, att man i regeringsförklaringen
              har skrivit att kommunismens brott mot mänskligheten ska uppmärksammas.
              Därför är det extra viktigt att bryta de totalitära och odemokratiska
              band som fortfarande finns kvar i Ryssland och att Sverige tillsammans
              med EU fortsätter att påpeka för president Putin att detta inte
              är acceptabelt.
            </seg>
          </u>
          <note type="speaker" n="27af2a1b">
            Anf. 22 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-10" n="1fb36f61">
            <seg n="be4ffabe">
              Fru talman! Viktigt i de kontakter som jag hade med Matti Vanhanen
              före mötet var just detta att hedra att EU står på en gemensam
              värdegrund, att man har utvecklat detta samarbete i tron på marknadsekonomi,
              demokrati, mänskliga rättigheter och yttrandefrihet och att det
              också talas klarspråk kring det i kontakt med andra. Då tycker
              jag att det lämpligast görs av den i det roterande ordförandeskapet
              just nu sittande ordföranden. Det finns ingen anledning att ifrågasätta
              om någon uttryckte med felaktiga nyanser någonting som inte uppfattades
              som lika starkt som någon som tog i lite mer och åker hem och
              säger: De andra mumlade mest, men jag pratade rakt. Det är entydigt
              så att hela EU stod samlat bakom en ordförande som uttryckte precis
              det som är vår gemensamma värdegrund, och det gjorde Matti Vanhanen
              på ett alldeles utmärkt sätt.
            </seg>
          </u>
          <note type="speaker" n="c84cdcd7">
            Anf. 23 JACOB JOHNSON (v):
          </note>
          <u who="jacob_johnson_8077eb" xml:id="i-9ec6e6ded960163e-0" n="cc1d239b">
            <seg n="f613f7b8">
              Fru talman! Tack, statsministern, för återrapporteringen.
            </seg>
            <seg n="585336c3">
              Jag skulle vilja kommentera den fråga som Staffan Danielsson
              tidigare har tagit upp, nämligen den tänkta gasledningen mellan
              Ryssland och Tyskland, framför allt mot bakgrund av miljösituationen
              i Östersjön.
            </seg>
            <seg n="819304b6">
              Vi vet att Östersjön är ett hotat hav, inte minst mot bakgrund
              av övergödning och utfiskning med mera. Det är också så att den
              ryska gasen är av fossilt ursprung och alltså ej är en återvinningsbar
              hållbar energikälla. Från Vänsterpartiets sida anser vi mot den
              bakgrunden att den här gasledningen ej bör komma till stånd.
            </seg>
            <seg n="d40f5f24">
              Jag noterar i kommentarerna efter mötet i Lahtis att även den
              tyska förbundskanslern Angela Merkel tycker att det vore bra med
              ett gemensamt energiavtal mellan EU och Ryssland. Det här är en
              fråga som kommer att tas upp vidare precis om en månad i diskussionerna
              om ett nytt partnerskapsavtal, där energifrågorna kommer in som
              en del.
            </seg>
            <seg n="13b594f2">
              Då skulle jag vilja fråga statsministern: Är det möjligt att
              lägga in frågan om den tänkta gasledningen i det nya avtalet mellan
              EU och Ryssland och pröva frågan där? Det är min huvudsakliga
              fråga.
            </seg>
          </u>
          <note type="speaker" n="7abb6a99">
            Anf. 24 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-11" n="1fb36f61">
            <seg n="2abccda3">
              Fru talman! Alliansregeringen delar denna oro när det gäller
              Östersjön, och vi har i regeringsförklaring och budget talat om
              en särskild havsmiljöstrategi för att kunna möta de problem med
              övergödning och alltför omfattande utfiskning som bidrar till
              de problem vi känner kring Östersjön.
            </seg>
            <seg n="4ed9bc22">
              Det här partnerskapsavtalet är ju det som det är tänkt att vi
              ska försöka gå vidare med i det toppmöte som ska vara i november
              mellan EU och Ryssland. Det som har varit den avgörande diskussionen
              där är ju just detta med orden kring den gemensamma värdegrunden,
              alltså ett krav på Ryssland att utifrån marknadsekonomiska principer
              efterkomma hur vi ska sköta energihandel med externa parter, i
              det här fallet Ryssland. Ingångna avtal måste respekteras. Man
              måste öppna sina respektive marknader. Det måste finnas möjlighet
              att göra investeringar. Det får inte vara den form av nyckfullhet
              där politiken plötsligt lägger sig i det som är kommersiellt baserade
              avtal.
            </seg>
            <seg n="0561ad77">
              Det är oron kring allt detta, fullt förståeligt givetvis satt
              i ljuset av i närtid förda diskussioner i både Ukraina och Litauen,
              som är huvuddiskussionen kring detta avtal. Det är ju inte ett
              avtal tänkt att förhålla sig till enskilda projekt utan det ska
              just lägga en grund för hur dessa parter ska kunna agera gentemot
              varandra. Den vidare diskussionen om denna gasledning kommer att
              föras i flera länder utifrån nationell lagstiftning och utifrån
              olika miljöhänsyn på det sätt som jag bland annat har presenterat
              för Sverige.
            </seg>
          </u>
          <note type="speaker" n="3bc5f009">
            Anf. 25 JACOB JOHNSON (v):
          </note>
          <u who="jacob_johnson_8077eb" xml:id="i-9ec6e6ded960163e-1" n="cc1d239b">
            <seg n="a39b7ce3">
              Fru talman! Då vill jag bara understryka vikten av att den miljöprövning
              som ska ske mot svensk lagstiftning blir väldigt noggrann och
              genomgående så att riskerna för en eventuell negativ miljöpåverkan
              minimeras och helst utesluts.
            </seg>
          </u>
          <note type="speaker" n="8a9bc950">
            Anf. 26 ULF HOLM (mp):
          </note>
          <u who="ulf_holm_0cd69a" xml:id="i-228e68dc571b5746-0" n="b92ea621">
            <seg n="2995803c">
              Fru talman! Jag tackar statsministern så mycket för återrapporten
              från det här informella toppmötet. Jag delar ju er åsikt om att
              de här informella toppmötena är väldigt viktiga även om man inte
              fattar beslut. Det är därför väldigt bra att statsministern lyfte
              fram klimatfrågorna tydligt. Men sedan när det kommer till det
              här praktiska, alltså att gå från ord till handling, blir jag
              lite orolig. I ditt ordval, till exempel när det gäller naturgasledningen
              TysklandRyssland, är det en skepsis mot naturgasintroducering.
              Det sägs att vi ska hävda den svenska miljölagstiftningen och
              så vidare. Jag tror att det är väldigt viktigt att man på de här
              toppmötena sänder ut klara signaler om att vi inte vill ha naturgasledningen
              till Sverige eller att den går förbi här och att vi vill satsa
              på förnybara energikällor.
            </seg>
            <seg n="b7e79149">
              Statsministern nämnde också att inga svenska pengar ska gå till
              den här naturgasledningen. Nej, det är möjligt. Men vad händer
              om man tar pengarna från EU-finansieringen, Europeiska investeringsbanken
              till exempel, dit Sverige pumpar in pengar? Sedan kan det komma
              beslut om att man ska ge stöd till denna naturgasledning. Hur
              agerar statsministern i det fallet?
            </seg>
            <seg n="0cea2bb1">
              Sedan när det gäller det här avtalet mellan EU och Ryssland sade
              statsministern att det ska vara balanserat och gynna våra ömsesidiga
              intressen. Då kommer den naturliga följdfrågan: Nämndes kärnkraft
              i den diskussionen från till exempel Putin, då han tog upp frågan?
              Där ska man också veta att EU har ett avtal som vill främja kärnkraft,
              nämligen Euratomavtalet. Det är mycket möjligt att EU och Ryssland
              även kan börja komma in på kärnkraftsfrågan, vilket vi från Sverige
              hittills har varit motståndare till. Jag hoppas att statsministern
              vidhåller att man absolut inte ska ha kärnkraft med i det här
              energiavtalet och också att man lyfter fram de förnybara energikällorna
              betydligt tydligare inför toppmötet mellan EU och Ryssland.
            </seg>
          </u>
          <note type="speaker" n="26e0ecbf">
            Anf. 27 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-12" n="1fb36f61">
            <seg n="52f0e9e0">
              Fru talman! Jag tycker att svenska hänsyn och synpunkter naturligtvis
              ska framföras, men det är också viktigt att hela tiden utgå från
              det vi har stiftat lag kring och att man hänvisar till en lagprövning
              om det till exempel kommer i fråga att några intressenter av olika
              slag vill göra investeringar antingen i Sverige eller i ett sammanhang
              som kommer nära Sveriges intressen. Det är viktigt för långsiktigheten,
              och då får ju vi naturligtvis utforma vår lagstiftning så att
              den ställer miljökrav eller säkerhetskrav av ett slag som då blir
              relevant att använda vid en sådan prövning.
            </seg>
            <seg n="5149fb16">
              Varför nämner jag detta? Jo, för annars blir det på något sätt
              bara ett enda tyckande, att vi tycker någonting som inte återspeglas
              i hur vår lagstiftning ser ut. Den typen av agerande gentemot
              varandra, som inte har lagstöd, tror jag inte vore bra för handel
              och utveckling i Europa. Det är därför man måste vara lite försiktig,
              tycker jag, när man närmar sig vad som är Sveriges position i
              synen på en möjlig sådan här investering. Det har jag försökt
              återge. Och det är för övrigt ingen skillnad mellan de besked
              jag uppfattar att jag har gett jämfört med hur Göran Persson tidigare
              beskrev den svenska linjen.
            </seg>
            <seg n="990cb2bf">
              Ordet kärnkraft nämndes, dock inte under middagen utan i de energisamtal
              som fördes under lunchen och mer som en konstaterande; att det
              byggs kärnkraft, inte minst i vårt närområde. Men det fördes i
              övrigt ingen diskussion om någon sorts EU-syn på detta. Hade det
              gjort det hade vi nog blivit bekantgjorda, än en gång, att synen
              på kärnkraft ser lite olika ut, som den också gör här i Sveriges
              riksdag.
            </seg>
          </u>
          <note type="speaker" n="888da06b">
            Anf. 28 ULF HOLM (mp):
          </note>
          <u who="ulf_holm_0cd69a" xml:id="i-228e68dc571b5746-1" n="b92ea621">
            <seg n="44fff77b">
              Fru talman! Tack så mycket, statsministern, för klargörandet.
              Jag tyckte nog att riksdagens EU-nämnd var ganska tydlig när vi
              hade ett samråd med din företrädare Göran Persson i juni. Då sade
              nämnden klart och tydligt, uppfattade jag det som, och jag tror
              att det står i protokollet också, att vi inte var intresserade
              av den här naturgasledningen och skulle framföra detta klart och
              tydligt. Huruvida det var klart och tydligt kan ju bara du svara
              på eftersom det inte fördes några anteckningar på mötet. Men jag
              tror att det är väldigt viktigt i det här sammanhanget att vara
              just klar och tydlig.
            </seg>
            <seg n="a6ae5732">
              Sedan vill jag påminna om det här med gemenskapsfinansiering,
              som faktiskt kan komma i fråga om det här projektet. Därför är
              det väldigt tydligt att vi tar tydligt avstånd från det.
            </seg>
            <seg n="ed5eff7e">
              Vad gäller Östersjön är också torskfiskefrågan väldigt viktig,
              och det hoppas jag att statsministern lyfter fram. Tyvärr har
              den nya regeringen nu beslutat att ha ett öppet mandat i fiskeförhandlingarna
              om att kanske öka torskfiskekvoterna, vilket är väldigt olyckligt.
            </seg>
            <seg n="12690899">
              Slutligen tycker jag det är bra att Sudanfrågan kom upp, att
              det krävs ett ökat svenskt engagemang med tanke på den tragiska
              situationen där, bland annat med tanke på oljebolagens inblandning
              i Sudankonflikten, som knappast har hjälpt Sudan utan tvärtom
              förvärrat situationen.
            </seg>
          </u>
          <note type="speaker" n="221230ad">
            Anf. 29 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-13" n="1fb36f61">
            <seg n="31473f90">
              Fru talman! För att bara ta en del så var ju det informella toppmötets
              idé de externa relationerna, alltså EU:s externa relationer till
              framför allt Ryssland men också mer allmänt, externa energifrågor.
              Till vårens toppmöte kommer interna miljöfrågor och energifrågor
              som kommer mycket närmare det Ulf Holm har frågat. Så vi får anledning
              att återkomma.
            </seg>
          </u>
          <note type="speaker" n="01f0b8fb">
            Anf. 30 URBAN AHLIN (s):
          </note>
          <u who="urban_ahlin_d3bdeb" xml:id="i-9d0391941bd32cf5-0" n="b743f5c8">
            <seg n="edb64e97">
              Fru talman! Tack, herr statsminister, för informationen. Mycket
              riktigt handlade det informella toppmötet till stor del om energifrågan.
              Sverige hade i den här situationen en önskesits av den enkla anledningen
              att vi inte är beroende av rysk olja och rysk gas för vår energiförsörjning.
              Därmed hade också statsministern en unik position att vid tillfället
              tala klarspråk om saker, om vad vi tycker sker i Ryssland och
              också om hur vi ser på ett samarbete mellan Ryssland och EU vad
              gäller energifrågan.
            </seg>
            <seg n="4658c66f">
              Flera här har tidigare tagit upp gasledningen, och jag vill haka
              på lite grann där, för statsministern sade att det fanns många
              som hade intressen i detta gasledningsprojekt. Annelie Enochson
              redogjorde för ett antal länder som också har intresse i detta
              gasledningsprojekt. Den senaste tiden har vi också via medierna
              fått reda på att det inte bara är länder som har intressen i detta
              projekt, utan också en av Sveriges ministrar har starka affärsintressen
              i detta. Låt mig säga att jag utgår från att statsministern löser
              denna fråga senare under veckan, när ni ska redovisa aktieinnehavet
              och hur ni ska förvalta detta bland era ministrar.
            </seg>
            <seg n="8c92e08e">
              Slutsatsen av det du sade var ändå att du har gjort precis som
              Göran Persson hade gjort. Du införde ingen ny information. Du
              ställde inga nya krav utan du fullföljde den svenska positionen
              vad gäller gasledningen. Så har jag uppfattat det. Anna Politkovskaja
              blev mördad bara två veckor innan detta toppmöte. Vi står på randen
              till en konflikt mellan Georgien och Ryssland. Det fanns alltså
              starka skäl att uttala sig om hur demokratin tappar mark i Ryssland
              och om oroväckande tendenser. Har jag förstått din information
              rätt var statsministern tyst och lät Matti Vanhanen föra ordet
              i denna fråga.
            </seg>
            <seg n="472295a9">
              Ni gick till val på att ni skulle föra en mer realistisk Rysslandspolitik
              och ha en starkare röst för demokrati och mänskliga rättigheter
              i utrikespolitiken. På vilket sätt märkte de andra statsministrarna
              att Sverige har en ny regering som driver dessa frågor?
            </seg>
          </u>
          <note type="speaker" n="5ccba2af">
            Anf. 31 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-14" n="1fb36f61">
            <seg n="ddb53985">
              Fru talman! Jag uppfattade inte att det har hänt något när det
              gäller detta gasledningsprojekt jämfört med i juni. Nu förs mycket
              diskussion om något som möjligen kommer att komma i olika typer
              av förslag där det blir relevant att pröva det utifrån lagstiftning
              och miljöhänsyn. Där är vi inte ännu.
            </seg>
            <seg n="d59ce012">
              Hur märktes det då att Sverige har bytt regering?
            </seg>
            <seg n="d48d2fe3">
              Jag gjorde ett längre inlägg där jag redogjorde för min syn att
              EU nu skulle agera samlat mot Ryssland och varnade för den förlängning
              av resonemang som också bottnar i vad Urban Ahlin säger. Om jag
              hade haft attityden att nu gäller det att jag låter allra mest
              eftersom jag, givet vad Urban Ahlin beskriver, har en ny situation
              och inte samma bundenhet som andra, i någon sorts tävlan om att
              vara tydligast och rakas, och komma hem och berätta det för en
              stolt svensk riksdag hade jag lurat mig in i precis det som väldigt
              många varnade EU för inför mötet med Putin: Börja inte gradera
              åsikterna. Splittra inte upp er. På ett starkt anförande kommer
              alltid någon som harklar sig och säger att det där var nog rakt
              och klokt, men man kan också säga tvärtom.
            </seg>
            <seg n="677932a5">
              Jag tycker att det tjänar Sverige, de små länderna, EU-samarbetets
              framtid och den starkare röst som vi har talat om att vi agerade
              samfällt och ställde oss bakom det finländska ordförandeskapet.
              Om vi 2009, under svenskt ordförandeskap, vänder på det och låter
              mig öppna med samma starka framställan kommer jag att tycka att
              det är lika klokt då som jag tyckte nu.
            </seg>
          </u>
          <note type="speaker" n="445e314d">
            Anf. 32 URBAN AHLIN (s):
          </note>
          <u who="urban_ahlin_d3bdeb" xml:id="i-9d0391941bd32cf5-1" n="b743f5c8">
            <seg n="55d4db71">
              Fru talman! Jag delar statsministerns uppfattning. Precis som
              Göran Lennmarker tidigare sade är det oerhört väsentligt att Europa
              lyckas formulera en gemensam politik gentemot Ryssland. Det är
              bra för den europeiska unionen och det är bra för den ryska federationen.
              När det gäller energistadgan tar jag fasta på det du säger, att
              ni var överens om att det skulle skapas en gemensam värdegrund
              som gör att vi kan utveckla de marknadsekonomiska principerna
              där vi vet att avtal kommer att hållas och att man inte helt plötsligt
              har några politiskt tillsatta domstolar som kastar allt över ända.
            </seg>
            <seg n="3b04f0ce">
              I den delen är vi överens.
            </seg>
            <seg n="07968b55">
              Vad jag är nyfiken på är att den jakt som pågick från alliansen
              under valrörelsen om att vi skulle ha en mer aktiv EU-politik
              med den nya regeringen, alltså betyder att det allra bästa är
              att lägga sig i mitten och låta ordförandeskapet föra fram EU:s
              position.
            </seg>
            <seg n="f67a5291">
              Det är väldigt ofta på det sättet i EU-samarbetet. Det är väldigt
              sällan det lönar sig att vara en free rider . Det kanske är den
              kranka blekheten som nu har slagit statsministern.
            </seg>
          </u>
          <note type="speaker" n="95f2ef4c">
            Anf. 33 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-15" n="1fb36f61">
            <seg n="e362285b">
              Fru talman! Urban Ahlin får ursäkta, men jag förstår inte riktigt
              vad som är motsatsen till min beskrivning och hur det skulle ha
              varit grund för ett framgångsrikt agerande.
            </seg>
            <seg n="1c5a92ab">
              Jag träffade Matti Vanhanen söndagen före EU-toppmötet. Vi pratade
              igenom detta. Jag var på en middag hos Matti Vanhanen med den
              nordisk-baltiska kretsen kvällen före toppmötet. Vi enades alla
              om att detta var en väldigt bra linje. Särskilt starkt önskades
              detta från de tre baltiska staterna som såg en definitiv risk
              i att det skulle börja graderas åsikter gentemot Ryssland. De
              såg också som en grund för att bli EU-medlemmar att det nu inte
              längre handlade om att Litauen hade invändningar mot hur Ryssland
              möjligen hedrade sina olika energiavtal. Det är ett problem som
              de just nu har aktuellt. Med hela EU:s tyngd och kraft uttrycktes
              att man ska veta att om man inte sköter sina relationer med en
              sköter man dem inte med hela EU-kretsen.
            </seg>
            <seg n="754482b6">
              Jag anser nog att jag genom mitt sätt att hålla mig själv tillbaka
              jag pratar gärna i övrigt och gjorde det också inför det här upplägget
              tjänade EU väldigt väl och lade på det sättet grunden för att
              EU fick en starkare röst på precis det sätt som vi beskrev i valrörelsen.
            </seg>
          </u>
          <note type="speaker" n="abbca8cc">
            Anf. 34 ANNA KINBERG BATRA (m):
          </note>
          <u who="anna_kinberg_batra_c1916b" xml:id="i-8bf450f923b069e6-0" n="09efd8a6">
            <seg n="1aea7325">
              Fru talman! Tack, statsministern, för en intressant redogörelse
              av detta första toppmöte.
            </seg>
            <seg n="68209c98">
              Jag vill följa upp frågan om migration. Det har delvis berörts
              redan.
            </seg>
            <seg n="e78cb105">
              Inför toppmötet lovade ju det finska ordförandeskapet fortsatt
              arbete för eventuellt gemensamt arbete i migrationsfrågan, även
              inför toppmötet i december. Detta berördes också när statsministern
              var hos EU-nämnden i torsdags.
            </seg>
            <seg n="acc9bc28">
              Jag undrar om det går att säga mer om detta efter diskussionen
              ni hade under lunchen. Vart ser detta ut att vara på väg? Finns
              det några orosmoln på migrationshimlen inför toppmötet i december?
            </seg>
          </u>
          <note type="speaker" n="bf296c4d">
            Anf. 35 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-16" n="1fb36f61">
            <seg n="8604ee00">
              Fru talman! EU-toppmötet i december kommer säkerligen att handla
              väldigt mycket om utvidgningen och synen på Turkiet. Det kommer
              alldeles säkert inte att vara så enkelt att föra resonemangen
              så öppet och så samlat som vi gjorde den här gången.
            </seg>
            <seg n="14dea756">
              Migrationsfrågorna kommer att vara med vid EU-toppmötet i december,
              men vilken form de får kan man diskutera. Som jag angav i ett
              tidigare svar finns det inte någon gemenskapspolitik, men det
              finns hos några som nu anser sig vara väldigt utsatta för problem
              kopplat till migration ett rop på solidaritet och hjälp och en
              efterfrågan på mer av gemenskapspolitik.
            </seg>
            <seg n="18a1904b">
              Man kommer på något sätt inte längre. Det nämns. Det diskuteras
              vilken typ av hjälp och stöd man kan få, men vi tvingas fortsatt
              konstatera det. Det var också en diskussion som fördes att det
              fortfarande är många nationella beslut som påverkar de olika migrationsförloppen.
              Det påpekades att det också har varit sant i fallet Spanien.
            </seg>
            <seg n="250f37b6">
              Det går inte, tycker jag, att i dag förutse hur den här diskussionen
              ska gå vidare inför toppmötet i december.
            </seg>
          </u>
          <note type="speaker" n="b1d0746e">
            Anf. 36 ANNA KINBERG BATRA (m):
          </note>
          <u who="anna_kinberg_batra_c1916b" xml:id="i-8bf450f923b069e6-1" n="09efd8a6">
            <seg n="81adc177">
              Fru talman! Tack, statsministern för det svaret. Skälet till
              att jag ville ta upp frågan var att det finns en risk i diskussionen
              att migration bara beskrivs som något problematiskt och besvärligt
              när det kommer upp i den här formen. Samtidigt har ju bland annat
              Sverige varit med och drivit på EU för att riva taggtrådar på
              andra områden framför allt Östersjön. Vi har en stolt historia
              av att driva på EU i en riktning där migration, särskilt legal
              sådan, tillför mycket och kan göra väldigt stor nytta. Jag har
              lite saknat den aspekten av migrationsfrågan i diskussionerna
              inför det här toppmötet och hoppas naturligtvis att rörlighetens
              uppsidor kommer upp inför toppmötet i december.
            </seg>
            <seg n="f1104817">
              Det var mest därför jag tog upp frågan och jag vill höra vad
              statsministern avser att göra för att även nationellt driva på
              de andra länderna i en inte bara problematisk riktning utan en
              där man ser fördelar med framför allt legal migration.
            </seg>
          </u>
          <note type="speaker" n="f970fcd3">
            Anf. 37 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-17" n="1fb36f61">
            <seg n="62dbd264">
              Fru talman! Vi är ett land som inte införde övergångsregler vid
              den stora utvidgningen något som vi var ganska ensamma om, även
              om det var ytterligare några länder. En diskussion som nu förs
              är om det ska vara begränsningsregler gentemot Bulgarien och Rumänien.
              Till och med fler än förra gången verkar anmäla behov av det.
              Sverige förblir en röst som talar mer om öppenhet och värdet av
              att människor kan röra sig. Jag tycker att Anna Kinberg Batra
              har en poäng i att vi ska försöka att fortsatt vara den rösten
              eftersom det här finns stora positiva värden.
            </seg>
            <seg n="cd74e1d7">
              Häromdagen presenterades idéer om hur vi på ett kontrollerat
              och bra sätt ska kunna vidga möjligheterna till arbetskraftsrörelse
              gentemot tredjeland, något som jag hoppas att vi ska kunna finna
              en bred samsyn kring också i denna riksdag. Så låter inte tongångarna
              överallt i Europa. Det är väldigt viktigt att vi blir en av de
              starka röster som förblir kvar vid att hävda de många värden som
              finns av att ha öppenhet, möjlighet till rörlighet, möjlighet
              att röra sig över gränser för att arbeta och för att söka sig
              ett nytt liv.
            </seg>
          </u>
          <note type="speaker" n="5d460ad8">
            Anf. 38 CLAES VÄSTERTEG (c):
          </note>
          <u who="claes_vasterteg_c3eca8" xml:id="i-5bdced6b99879f51-0" n="ce740262">
            <seg n="191843e1">
              Fru talman! Jag tänker, som flera andra, beröra energifrågorna.
              Energifrågan är en avgörande framtidsfråga, både i världen och
              inom Europa. Det gäller med bäring på säkerheten i Europa och
              på den trygghet vi så väl behöver, men också med bäring på vår
              miljö och på klimatfrågorna.
            </seg>
            <seg n="e63742f2">
              Vi har i Sverige haft energifrågor i fokus mycket länge. Vi ligger
              i framkant med stora satsningar på förnybar energi och förnybara
              drivmedel. Inom en överblickbar framtid är det uppenbart att de
              gröna näringarnas möjligheter att bli en mycket betydande energiproducent
              står inför ett genombrott.
            </seg>
            <seg n="db506cff">
              I EU kan vi konstatera att stora arealer jordbruksmark ligger
              obrukade, och i Ryssland är avkastningen ofta mycket låg på den
              jordbruksmark man använder.
            </seg>
            <seg n="1b0ef10f">
              Olje- och gasleveranserna till EU är mycket viktiga under en
              lång tid framöver. Det är också mycket centralt att vi får en
              effektivare energianvändning och att vi får en ökad förnybar energiproduktion
              inom Europa och i vår närhet.
            </seg>
            <seg n="07cb4202">
              Det är också en fråga som bör ha en framträdande roll i det framtida
              samarbetsavtal mellan EU och Ryssland som nu arbetas fram.
            </seg>
            <seg n="9b5f8ec4">
              Jag undrar därför om statsministern kan redogöra för om det förekom
              någon diskussion kring frågorna kring effektivare energianvändning
              och ökad förnybar energiproduktion.
            </seg>
          </u>
          <note type="speaker" n="ebe52642">
            Anf. 39 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-18" n="1fb36f61">
            <seg n="349ddd27">
              Fru talman! Ja, den diskussionen framfördes från flera håll.
              Också jag hade i mitt första längre inlägg som utgångspunkt vikten
              av att bli mycket bättre på energieffektivisering, vikten av att
              allmänt föra en politik som uppmuntrar framväxt av alternativa
              energikällor. Jag nämnde särskilt det som vi nu på kommersiell
              grund ser ske i Sverige, nämligen utvecklingen av miljöbilar samt
              utvecklingen av andra bränslen som gör att alltfler söker sig
              till att köpa den typen av bilar. Det uppskattades från många
              håll. Man hade noterat att här görs väldiga ansträngningar, att
              en mycket intressant utveckling är på väg i Sverige. Det ansågs
              att när man möter den typen av diskussioner om klimatutmaningar
              måste just det vara en viktig utgångspunkt.
            </seg>
            <seg n="a954fbfa">
              Jag nämnde också arbetet med att sätta press för att möjliggöra
              en oljeavveckling, framför allt att gradvis minska oljeberoendet.
              Det har ju varit en svensk ambition sedan 70-talet och bör även
              fortsatt vara det. Jag sade att en strävan som denna regering
              nu har är att fullfölja ambitionen att försöka minska oljeanvändningen.
            </seg>
            <seg n="10c8e911">
              I allt detta tror jag ligger många av de viktiga framtidsfrågorna,
              och vid det möte som äger rum i Tyskland i mars kommer mycket
              av detta att vara huvudfokus. Utgångspunkten kommer att vara klimatfrågan,
              de inre energifrågorna, de inre miljöfrågorna, vad vi kan göra
              i alla de delar som Claes Västerteg nämnde. Kring det mötet finns
              det alltså all anledning att återkomma från svensk sida men också
              att lyssna på vad andra gör för att få en bättre tingens ordning
              på plats.
            </seg>
          </u>
          <note type="speaker" n="1156352f">
            Anf. 40 CLAES VÄSTERTEG (c):
          </note>
          <u who="claes_vasterteg_c3eca8" xml:id="i-5bdced6b99879f51-1" n="ce740262">
            <seg n="c2abc84c">
              Fru talman! Jag vill tacka för ett bra svar.
            </seg>
            <seg n="8276eafb">
              Som regeringen framhållit kan detta vara en hävstång för tillväxt
              och fler arbeten både i Sverige och Europa. Men här behöver också
              föras en bredare dialog, utanför Europas gränser, och därför att
              det viktigt att även ha med Ryssland i den dialogen. Frågan är
              ju hur vi tillsammans kan skapa ännu bättre förutsättningar för
              en miljövänligare energiproduktion och en totalt sett bättre miljö
              i vår omvärld.
            </seg>
          </u>
          <note type="speaker" n="3391a59c">
            Anf. 41 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-19" n="1fb36f61">
            <seg n="aa32f49d">
              Fru talman! Det påpekades att det världen haft som gemensam grund
              för att nå en bättre tingens ordning varit Kyotoavtalet, som ju
              snart löper ut. Då blir frågan: Vad kommer därefter och med vilka
              ambitioner?
            </seg>
            <seg n="9d2fc4cf">
              Det är väldigt tydligt för den som följer dessa debatter närmare
              att det som inte sägs i Europa det sägs inte särskilt mycket.
              Europa är drivande, och då är EU en mycket stark kraft men också
              en stor möjlighet för att nå fram, för att göra mer. Det är oerhört
              viktigt att EU tar med detta i dialog med just externa relationer,
              som i det här fallet med Ryssland, så att också Ryssland får höra
              att det finns grund för oron över hur effektiv energianvändningen
              är och över hur miljöriktig sättet att transportera energi på
              faktiskt blir.
            </seg>
            <seg n="5572d328">
              Det märktes också att det inte var en diskussion som Vladimir
              Putin hörde för första gången, utan han vet att den typen av synpunkter
              framförs i Europa. På det sättet ska det naturligtvis fortsätta.
            </seg>
          </u>
          <note type="speaker" n="b01f2cde">
            Anf. 42 BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-7af2fc683270d882-0" n="c77551ca">
            <seg n="22d41946">
              Fru talman! Många av oss gläds åt att statsministern betonat
              att EU talat med en gemensam röst vid detta toppmöte, inte minst
              i diskussionen om mänskliga fri- och rättigheter. Vi har hört
              flera personer reflektera över det journalistmord som skett i
              Ryssland. Vi har hört Ryssland gå mot en alltmer knacklig demokrati.
              Senast i går släppte Reportrar utan gränser en ny rapport som
              visar hur Ryssland dalar i ligan över de länder som låg överst
              när det gäller att förespråka det fria ordet och en fri journalistik.
            </seg>
            <seg n="a3f55036">
              En fråga som glömts bort är den såriga och långvariga konflikten
              i Tjetjenien. Också den kan kopplas till dessa journalistmord.
              Det handlar om journalister som varit aktiva för att upplysa om
              de våldtäkter och övergrepp som bland annat den ryska staten begår
              mot individer i Tjetjenien. Jag undrar därför om ni vid toppmötet
              diskuterade frågan om en gemensam Tjetjenienstrategi.
            </seg>
            <seg n="a3e8a154">
              Jag gläds också åt att statsministern nämnde att folkmordet i
              Darfur uppmärksammades. I dag är det Darfur Day , som bland annat
              amerikanska kristna organisationer dragit i gång. Det är ett folkmord
              som pågått i tre år. 300 000 människor har dött, och fler än två
              miljoner är fördrivna. Sedan jag besökte flyktinglägren för två
              år sedan har antalet hjälparbetare minskat radikalt. Senast i
              morse talade jag med Läkare utan gränser, och de sade att de knappt
              kan vara kvar i regionen längre.
            </seg>
            <seg n="13d2deda">
              Därför undrar jag: Vad kan vi förvänta oss? Kan EU hjälpa till
              med en gemensam snabbinsatsstyrka? Vad finns det för visioner?
            </seg>
          </u>
          <note type="speaker" n="91d6fd72">
            Anf. 43 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-20" n="1fb36f61">
            <seg n="fe18151c">
              Fru talman! Avsnittet om Darfur var mycket kort, men det är klart
              att världen försöker få regimen på plats att inse att med FN skapas
              en grund för fred och respekt för enskilda individer på ett sätt
              som nu saknas, och att det inte finns något annat syfte. Svårigheten
              är ju att få ett förtroende på plats, och om detta råder naturligtvis
              ingen oenighet. Det blir mer en diskussion om hur sätta press
              på olika rebellgrupper, hur sätta press på regimen att ge vika
              för detta, hur vara ett stöd för Afrikanska unionen, som nu finns
              på plats men är helt otillräcklig för att kunna möta de svåra
              problem som råder där. Det nämndes, och i grunden råder det alltså
              ingen oenighet om detta, även om det alltid är lättare att uttrycka
              de orden. Sedan vet vi att när det börjar talas om insatser av
              olika slag kan det bli svårare att bli sams om hur det ska se
              ut.
            </seg>
            <seg n="b9dbd49b">
              När det gäller Tjetjenien vore det fel att använda ordet diskussion,
              som du gjorde, men det nämndes i alla fall.
            </seg>
          </u>
          <note type="speaker" n="adbfc12c">
            Anf. 44 BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-7af2fc683270d882-1" n="c77551ca">
            <seg n="44564098">
              Fru talman! Det är av yttersta vikt att båda dessa frågor, Darfur
              och Tjetjenien, fortsätter att diskuteras intensivt inom Europeiska
              unionen. Om det är någon union eller någon form av organisation
              som kan göra starka ställningstaganden är det Europa. Där måste
              vi vara principfasta, och jag litar på att regeringen kommer att
              fortsätta att vara det.
            </seg>
            <seg n="4f88537d">
              Jag vill betona, när det gäller Darfurkonflikten, att vi inte
              får låsa oss vid de olika rebellgrupperna, Janjawidmilisen och
              andra, utan framför allt poängtera att det är fråga om en diktatorisk
              regim. Den styrs av Omar Hassan al-Bashir som skapat, understött
              och nu göder detta folkmord. Det är en regering som definitivt
              kan karakteriseras som en skurkregim, och den måste sättas under
              press. Därför önskar jag sanktioner och att man går vidare i systemet
              på ett mycket skarpare sätt.
            </seg>
          </u>
          <note type="speaker" n="9e7c3a89">
            Anf. 45 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-21" n="1fb36f61">
            <seg n="3c2c6fe0">
              Fru talman! Detta är bland det svåraste i världspolitiken. Vi
              vill vara ett allmänt stöd för människor som är oerhört utsatta
              för övergrepp av ett slag som vi har all anledning att känna avsky
              för. Vi vill ge stöd till dessa människor och är övertygade om
              att med ett FN-mandat på plats skulle vi kunna skapa grund för
              den typen av stabilitet.
            </seg>
            <seg n="80e0b6d4">
              Då har emellertid regimen på plats känslan att vi egentligen
              också har andra starka uppfattningar som ju kan vara helt korrekta
              utifrån vår syn på demokrati och som vi naturligtvis aldrig ska
              vika ifrån vilket gör att de undanhåller möjligheten att komma
              till hjälp. Och där tar det stopp. Det är därför jag betonar att
              utgångspunkten i den diskussion som ägde rum var, och är fortsatt,
              att världssamfundet ska sätta press på att få komma på plats och
              att det, även om man kan ha synpunkter på regimen, görs med den
              regimens goda minne så att den inte aktivt hålls borta på det
              sätt som nu är fallet. I annat fall blir de mänskliga offren fortsatt
              stora, och det blir omöjligt att hjälpa människorna.
            </seg>
          </u>
          <note type="speaker" n="732c3802">
            Anf. 46 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-31b81a1fedca9646-0" n="b45b28b4">
            <seg n="f4ef7369">
              Fru talman! Jag vill tacka för en koncentrerad och fokuserad
              rapportering från toppmötet och för de svar som statsministern
              gett på frågorna. Särskilt glädjande är det att statministern
              framhållit och betonat den gemensamma värdegrunden i relationerna
              på det utrikespolitiska planet, inte minst när det gäller mänskliga
              rättigheter och behovet av goda institutionella förutsättningar
              för relationer.
            </seg>
            <seg n="21cc6eff">
              Statsministern har i medierna också framhållit att det avhölls
              en fantastiskt innehållsrik middag. Nu har väl de flesta rätterna
              dukats av i frågestunden, och de sista smulorna, som jag tänkt
              ta mig an, har Claes Västerteg just sopat av bordet. Jag vill
              därför återvända till lunchen och ta upp innovationsfrågorna igen.
            </seg>
            <seg n="9bef7edc">
              Jag tog upp denna fråga med statsministern i EU-nämnden i torsdags
              och vill åter betona vikten av att vi i Europa inte blir för inåtvända,
              introverta, i fråga om innovationssystem och vad som kommer att
              krävas beträffande teknikutvecklingen och tillväxten globalt sett.
              Tankearbetet, uppfinningsrikedomen, känner inga gränser. Då är
              det kanske lika mycket hos en indisk, kinesisk eller rysk civilingenjör,
              eller vem det nu kan vara, som inte är tillsammans i ett EU-patent,
              som de stora tankarna tänks och de nya upptäckterna görs.
            </seg>
            <seg n="41820e54">
              Präglar det på något sätt diskussionen att vi måste ha ett vidare
              perspektiv när det gäller hur vi genom innovationer och framsteg
              ska kunna få en bättre värld att leva i?
            </seg>
          </u>
          <note type="speaker" n="eea91e93">
            Anf. 47 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-22" n="1fb36f61">
            <seg n="bd69743d">
              Fru talman! För att komplicera det hela: Innovationsdiskussionen
              hölls mellan lunchen och middagen, fast det kanske inte spelar
              så stor roll.
            </seg>
            <seg n="73b155a0">
              Jag kan inte säga att det var en så omfattande och bred diskussion.
              Det innebär inte att det inte inom de respektive EU-länderna finns
              en diskussion om globaliseringens effekter, konsekvenser och behovet
              av en innovationspolitik, men det har slagit mig hur oerhört närvarande
              dessa frågor är runt Östersjön.
            </seg>
            <seg n="f2376a2c">
              Vi har tittat på det danska globaliseringsrådet, som också har
              en motsvarighet i Finland. Vi avser nu att i alliansregeringen
              inrätta ett sådant råd i Sverige som Lars Leijonborg ska leda.
              Diskussionen är väldigt levande också i de tre baltiska staterna,
              vilket jag själv kunde se vid mitt besök i början av augusti då
              jag träffade representanter för regeringarna i samtliga tre länder.
              Där förs nog diskussionen allra mest. Det ska inte utesluta att
              den bör föras inom ramen för hela EU, men alla som har sett skrivningar
              om att vi ska skapa de största och bästa möjligheterna för tillväxt
              i Östersjöregionen ska veta att vi utgår från att där förs en
              väldigt levande diskussion om just innovation, globalisering och
              konkurrenskraft. Diskussionen är mycket hoppingivande och kan
              lägga grunden för hur vi på rätt sätt ska agera för att möta de
              utmaningar som globaliseringen trots allt innebär.
            </seg>
          </u>
          <note type="speaker" n="dee5a9e3">
            Anf. 48 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-31b81a1fedca9646-1" n="b45b28b4">
            <seg n="d9b7e227">
              Fru talman! Tack, statsministern, för det svaret. Jag uppfattar
              det som att statsministern delar min uppfattning om att vi måste
              ha ett brett perspektiv när vi möter de här frågorna. Min följdfråga
              är: Hur tror du att Sverige genom de diskussioner som förs runt
              Östersjön som vi är inblandade i kan bidra till att det perspektivet
              verkligen hålls levande i hela den europeiska diskussionen?
            </seg>
          </u>
          <note type="speaker" n="48cf12eb">
            Anf. 49 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-23" n="1fb36f61">
            <seg n="c70053bc">
              Fru talman! Jag är övertygad om att de nordisk-baltiska länderna
              är påverkade av att de är små länder som har sett hur stora, en
              gång nationella företag har vuxit och blivit globala aktörer som
              rapporterar hem om en ny värld och nya förhållanden som inte längre
              kan rymmas i nationalstatens beskrivning och som man inte bara
              kan möta med nationalstatspolitik.
            </seg>
            <seg n="75099506">
              Detta är så väldigt levande i vårt land och i våra grannländer.
              Det innebär att vi möter det mer som en utmaning, och ställer
              oss frågan hur vi kan vinna på detta. Hur ska man attrahera kompetens
              från Indien och från andra håll i världen? Hur ska man vara öppen
              för att idéerna kommer också till vårt land?
            </seg>
            <seg n="fb80df40">
              Alla som följer den europeiska debatten över hela kontinenten
              vet att så låter det inte överallt. Det finns på andra håll en
              mer klassisk protektionism, en rädsla för ett yttre hot som man
              vill skydda sig mot genom skyddstullar av ett slag som står i
              bjärt kontrast till hur EU har utvecklats och vad som bör prägla
              EU-samarbetet.
            </seg>
            <seg n="64168c7d">
              Att vara en röst för frihandel tillsammans med våra nordisk-baltiska
              grannar kommer nog att vara en väldigt viktig del av det svenska
              EU-agerandet framöver. Detta säger jag mer som en allmän betraktelse
              snarare än grundat i hur diskussionerna gick i Lahtis, för där
              var det inte så djupa och inträngande diskussioner om just detta.
            </seg>
          </u>
          <note type="speaker" n="13032117">
            Anf. 50 HANS LINDE (v):
          </note>
          <u who="hans_linde_f4736f" xml:id="i-240f7c046977761e-0" n="a673c4ff">
            <seg n="668fee1e">
              Fru talman! Tack, statsministern, för rapporten! Jag vill fortsätta
              på det ämne som flera andra talare har tagit upp här, nämligen
              mordet på Anna Politkovskaja och situationen i Ryssland när det
              gäller mänskliga rättigheter.
            </seg>
            <seg n="6810c3e9">
              Den 10 oktober lämnade jag en skriftlig fråga till utrikesministern
              angående just mordet på Anna Politkovskaja. I svaret som jag fick
              en vecka senare skrev man: Regeringen kommer att ta upp fallet
              i samtal med ryska officiella företrädare.
            </seg>
            <seg n="2a528ab1">
              Ett utmärkt tillfälle för regeringen att ta upp mordet på Anna
              Politkovskaja och brotten mot de mänskliga rättigheterna i Ryssland
              var ju under statsministerns middag med Vladimir Putin. Jag blir
              därför lite förvånad när jag nu får höra att statsministern valde
              att inte alls ta upp de här frågorna under middagen med Vladimir
              Putin. Statsministern har förklarat att man i stället överlät
              åt Finland att i egenskap av EU:s ordförandeland föra EU:s talan
              på det här området. Man resonerade på rakt motsatt sätt i Polen,
              Danmark och Estland. De staterna valde att självständigt ta upp
              de här frågorna.
            </seg>
            <seg n="a743a569">
              Man kan därför fråga sig: Varför tog inte Sverige upp de här
              frågorna? Varför var Sverige så tyst när andra EU-länder utöver
              Finland tog upp frågorna om problemen med de mänskliga rättigheterna
              i Ryssland?
            </seg>
            <seg n="d561ab44">
              Statsministern talade om vilken signal det skulle ha kunnat ge
              om Sverige också hade tagit upp de här frågorna under middagen
              i Lahtis. Frågan är väl snarare: Vilken signal skickade statsministern
              ut genom att inte ta upp frågorna?
            </seg>
          </u>
          <note type="speaker" n="a37610e1">
            Anf. 51 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-24" n="1fb36f61">
            <seg n="0f08928e">
              Fru talman! Man kan notera att det utrikesministerråd, Gaerc,
              som föregick Lahtismötet, hade en enad och rak skrivning där det
              bland annat nämndes en del om situationen i Ryssland. Den hade
              tillkommit på initiativ av bland annat Sverige och Carl Bildt.
              I det sammanhanget agerade Sverige.
            </seg>
            <seg n="d235d023">
              Jag var också, som jag redan har redogjort för, aktiv under den
              lunch där vi diskuterade hur vi skulle förhålla oss till Vladimir
              Putin i de här frågorna. Jag är övertygad om att mitt agerande
              lade en grund för enighet i EU:s budskap, som när det framfördes
              inte lämnade några betänkligheter om den värdegrund som EU-samarbetet
              bygger på och som vi också ser som grund för vårt samarbete med
              Ryssland.
            </seg>
            <seg n="df67fdb8">
              Frågan verkar vara ställd utifrån utgångspunkten att det inte
              har något värde om inte alla säger samma sak. Med den utgångspunkten
              blir det ett konstigt samarbete. I så fall ska 27 representanter
              säga precis samma sak och sedan åka hem till sina respektive parlament
              och säga: Jag sade det också. Risken är att den som lyssnar till
              detta börjar bedöma nyanser och se skillnader i vad man tar upp
              eller inte tar upp, och därmed läggs en grund för det som flera
              har påpekat, nämligen att det blir så att Putin kan framställa
              det som att han inte mötte EU utan 27 europeiska stater som inte
              kan enas om en uppfattning. Det skulle inte ha varit gynnsamt
              för de diskussioner som fördes.
            </seg>
            <seg n="3dd817e5">
              Jag tror därför att jag tjänade både Europas, EU:s och Sveriges
              syften bäst genom att agera som jag gjorde. Om jag tror att det
              skulle påverka utvecklingen för mänskliga rättigheter till det
              bättre om jag talade på något annat sätt så kommer jag självfallet
              att göra det.
            </seg>
          </u>
          <note type="speaker" n="d42c3591">
            Anf. 52 HANS LINDE (v):
          </note>
          <u who="hans_linde_f4736f" xml:id="i-240f7c046977761e-1" n="a673c4ff">
            <seg n="5c085a50">
              Fru talman! Jag vet inte om man ska tolka detta som en indirekt
              kritik mot Danmark, Polen och Estland, som valde att självständigt
              ta upp dessa frågor vid mötena.
            </seg>
            <seg n="63305fb5">
              Detta är en utveckling i utrikespolitiken som vi i Vänsterpartiet
              ser med stor oro på. Jag har svårt att se att pressen på Ryssland
              blir hårdare genom att man inte säger något. Jag har svårt att
              se att Sveriges röst för demokrati och mänskliga rättigheter blir
              tydligare för att man är tyst. Men detta är kanske en större frågeställning
              som vi får anledning att återkomma till här i kammaren.
            </seg>
            <seg n="c83cdbfa">
              Jag hoppas i alla fall att det löfte jag har fått om att den
              svenska regeringen ska ta upp fallet i samtal med officiella ryska
              företrädare också kommer att infrias.
            </seg>
          </u>
          <note type="speaker" n="672ad759">
            Anf. 53 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-25" n="1fb36f61">
            <seg n="3404bb40">
              Fru talman! Även om jag inte återger det ordagrant vill jag säga
              att de länder som nämndes här inte framförde samma sak. Jag tror
              att det fortsatt ändå är bäst att hävda det jag har sagt förut,
              nämligen att det tydligaste och mest samlade beskedet gavs av
              det finländska ordförandeskapet.
            </seg>
            <seg n="2bcb1679">
              Det är kanske intressantare att se på de svar som formulerades
              och som Vladimir Putin också har återgett i medierna. Han har
              sagt att hans uppfattning är att allt görs som kan göras för att
              bringa den som har utfört detta dåd inför rätta. Sedan får vi
              värdera hur mycket det är värt att han säger detta och om det
              verkligen är sant att allt som kan göras också görs. Vladimir
              Putin har i flera sammanhang sagt att de gör vad de kan för att
              ta fast mördaren.
            </seg>
            <seg n="be66f98d">
              Jag vet inte vad vi ska göra när vi får ett sådant svar. Det
              är svårt att förhålla sig till det. Men naturligtvis hade det
              varit värre om man hade fått svaret att detta inte är något problem.
              Men när man säger att man gör allt man kan är det upp till oss
              att försöka granska det påståendet. Det är inte alldeles enkelt
              att förhålla sig till den typen av svar.
            </seg>
          </u>
          <note type="speaker" n="8dea0cc5">
            Anf. 54 PER BOLUND (mp):
          </note>
          <u who="per_bolund_0a9708" xml:id="i-a0df026ecf11e4a9-0" n="9010cc06">
            <seg n="a3c02ad4">
              Fru talman! Min fråga till statsministern gäller den elkabel
              som för närvarande planeras mellan Sverige och Finland och den
              koppling som i och med det finns till rysk kärnkraft. Samtidigt
              med den svensk-finska kabeln planeras också en kabel mellan Sosnovyj
              Bor i Ryssland och Kotka i Finland. Det innebär att rysk kärnkraftsel
              via Finland kommer att säljas i Sverige när kabeln blir färdig.
              Det är då stor risk att den här kärnkraftselen från Ryssland kommer
              att konkurrera ut miljövänlig elproduktion i Sverige, eftersom
              rysk kärnkraftsel till följd av låga miljö- och säkerhetskrav
              är billig.
            </seg>
            <seg n="bababc59">
              Det bör också nämnas att kärnkraftverken i Sosnovyj Bor är av
              Tjernobyltyp men av den äldsta modellen, till och med äldre än
              det kärnkraftverk i Tjernobyl som exploderade. Faktum är att reaktorerna
              är så gamla att de nådde sin maximala livslängd redan 2003 respektive
              2005. De kör alltså nu så att säga på lånad tid.
            </seg>
            <seg n="99fc913b">
              Jag vill påpeka att det är dubbla signaler när Sverige och EU
              å ena sidan försöker få Ryssland och de baltiska länderna att
              stänga ned gamla och farliga kärnkraftverk och å andra sidan bygger
              elkablar som kommer att leda till att kärnkraften förlängs i och
              med att det blir möjligt att exportera kärnkraftsel till EU och
              Sverige.
            </seg>
            <seg n="0007e5c5">
              Min fråga till statsministern är därför om de här planerade elkablarna
              var uppe på mötet till diskussion eller om annan elöverföring
              mellan Ryssland och Europa var uppe.
            </seg>
          </u>
          <note type="speaker" n="290481f3">
            Anf. 55 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-26" n="1fb36f61">
            <seg n="26a36f76">
              Fru talman! Under själva toppmötet var det inte uppe. Det fanns
              diskussioner före där det diskuterades olika former av elkablar
              och där man tittade på möjligheterna att dra dem. Bland annat
              i kontakterna med Litauen hade jag sådana samtal.
            </seg>
            <seg n="b4dfef9d">
              Jag känner igen den här diskussionen. Flera av oss, med en annan
              slutsats förmodligen, har påpekat att det är något märkligt att
              forcera en avveckling av svensk kärnkraft samtidigt som vi gör
              oss mera utsatta och beroende av kärnkraftsproducerad el från
              länder och från aggregat som inte möter riktigt lika höga miljö-
              och säkerhetskrav som våra svenska kärnkraftverk faktiskt gör.
              Jag känner som sagt igen argumenteringen.
            </seg>
            <seg n="973dae45">
              Jag vill också påpeka att EU var den kraft som gjorde det möjligt
              att stänga ned systerreaktorn i Ignalina. Det hade inte skett,
              kan jag lova, med mindre än att det var ett mycket tydligt krav
              för litauiskt inträde i EU. Det är klart att EU på det sättet
              visade sin kraft; EU kan ställa krav som det också verkställer.
              Nu förs det en diskussion om att föra upp ett nytt kärnkraftsaggregat
              till ersättning för detta. Möjligen har vi lite olika synpunkter
              på hur lyckligt det är.
            </seg>
            <seg n="e262a103">
              Precis den här typen av diskussioner hör hemma i de här samtalen.
              Vi hävdar vår gemensamma värdegrund men också frågor kring effektivisering,
              miljösäkerhet, säkerhet ur olika aspekter. Det här är vår väg
              att kunna framföra den typen av synpunkter, som man annars inte
              skulle ta någon hänsyn till.
            </seg>
          </u>
          <note type="speaker" n="d5233966">
            Anf. 56 PER BOLUND (mp):
          </note>
          <u who="per_bolund_0a9708" xml:id="i-a0df026ecf11e4a9-1" n="9010cc06">
            <seg n="e430f6ad">
              Fru talman! Det verkar som att vi åtminstone är överens om att
              det är dumt att importera rysk kärnkraftsel. Vi är överens om
              att den är mera miljö- och hälsofarlig än elproduktionen här i
              Sverige. Det står utom allt tvivel att exporten av el kommer att
              ske från Ryssland till de västeuropeiska länderna i och med att
              produktionen där är billigare.
            </seg>
            <seg n="88549669">
              Jag tror och vet att många svenskar känner en stor oro över de
              gamla, nu på väg att bli utslitna, kärnkraftverk som finns i vår
              absoluta närmiljö, i Ryssland och Baltikum. Om man till detta
              dessutom lägger den obefintliga planeringen av och den ekonomiska
              avsättningen till säker förvaring av radioaktivt avfall i Sosnovyj
              Bor blir oron ännu större. Kärnkraftsavfallet i bara Sosnovyj
              Bor är 50 gånger större än det utsläpp som utlöstes i Tjernobylolyckan.
              Det är väldigt stora faror vi pratar om här.
            </seg>
            <seg n="be8ccede">
              Min fråga är därför om statsministern framförde någon oro på
              toppmötet eller på annat sätt tog upp säkerheten vid ryska kärnkraftverk,
              eller om frågan lyftes fram av någon annan på mötet.
            </seg>
          </u>
          <note type="speaker" n="8af59828">
            Anf. 57 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-27" n="1fb36f61">
            <seg n="f38f0180">
              Fru talman! Det är nog mer korrekt att beskriva att toppmötet
              när det gäller energi var väldigt fokuserat på olja och gas. Det
              gör inte att det inte behöver föras diskussioner om kärnkraftsproduktion.
              Jag måste ändå återkomma till att vi många gånger i Moderaterna
              och en del andra partier som har hävdat värdet av säker och bra
              svensk kärnkraft använt precis den här argumenteringen för att
              varna för att forcera avveckling av den svenska kärnkraften. I
              ett läge där vi över hela Europa ser ett växande energibehov kommer
              diskussionen att bli att den som avvecklar i ena änden kommer
              att bli mer beroende i den andra änden av det som någon annan
              producerar. Då ska man veta att den riktigt stora resursen finns
              i Ryssland.
            </seg>
            <seg n="d35cadff">
              Det här att avhända sig egen energiproduktion är både av säkerhetsskäl
              och av miljöskäl inte någon god politik. Det är så märkligt att
              det ändå har varit så stort fokus i Sverige på att bedriva den
              nationella avvecklingspolitiken under så lång tid.
            </seg>
          </u>
          <note type="speaker" n="976256c4">
            Anf. 58 KENNETH G FORSLUND (s):
          </note>
          <u who="patrik_forslund_69399c" xml:id="i-54f9678d499bfc36-0" n="7212e79f">
            <seg n="b7ad1e29">
              Fru talman! Jag har lyssnat noga på statsminister Fredrik Reinfeldts
              föredragning och hans svar på de frågor som har framställts här.
              Jag måste säga att jag är väldigt förvånad efter att i ett antal
              år ha hört inte minst Moderaternas men även andra borgerliga företrädare
              i alliansens högstämda tal om värdet av en aktiv svensk utrikespolitik.
              Det nådde ända in i regeringsförklaringen. Där kan man läsa om
              bland annat aktiv svensk EU-politik, om Rysslandspolitik. Sedan
              blir strategin, när det väl kommer till skarpt läge, att statsministern
              väljer att vara tyst och tillbakalutad för att statsminister Fredrik
              Reinfeldt ska få tala oemotsagd i ett halvår under det svenska
              EU-ordförandeskapet 2009. Jag måste säga att jag är förvånad.
            </seg>
            <seg n="024ac5cc">
              Som socialdemokrat tycker jag att det är viktigt att svensk utrikespolitik
              grundar sig på värderingar om demokrati och mänskliga rättigheter,
              värderingar om fred och frihet. Det har också varit utgångspunkten
              för svensk utrikespolitik under lång tid. I Sverige brukar vi
              i utrikespolitiken betrakta andra länder vars utrikespolitik styrs
              av egenintressen i stället för andra värderingar med skepsis.
            </seg>
            <seg n="afd9895d">
              Vad är utgångspunkten för statsminister Fredrik Reinfeldts och
              regeringens agerande när det gäller den planerade ryska gasledningen
              på Östersjöns botten? Hur har det faktum att utrikesminister Carl
              Bildt har privata ekonomiska intressen som löper ända in i detta
              projekt påverkat statsminister Reinfeldts agerande i Lahtis?
            </seg>
          </u>
          <note type="speaker" n="12b9e2a8">
            Anf. 59 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-28" n="1fb36f61">
            <seg n="4eb1a93b">
              Fru talman! Det är väl roligt att man kan väcka förvåning kanske
              inte riktigt av det slag som här har återgivits. Får jag bara
              påpeka att jag vid flera tillfällen här har beskrivit vad jag
              tror är ett klokt sätt att från svensk sida se till att vi får
              ett starkt EU-agerande och det grundat på de värderingar Kenneth
              G Forslund just nämnde. Och jag skulle vilja lägga till marknadsekonomiska
              principer, rättsstatens sätt att fungera och att man med detta
              som utgångspunkt hittar en grund för ett gemensamt agerande. Det
              fanns ingen otydlighet i detta möte gentemot Vladimir Putin, eller
              för den delen inom den krets som EU utgör, att det är så vi ska
              framföra vad vi står för. I den delen tycker jag att det här mötet
              var väldigt bra.
            </seg>
            <seg n="2c017e4f">
              Däremot ska man inte tro att Vladimir Putin eller Ryssland inte
              i en del fall kan ha en annan åsikt. Den som noterade hur Vladimir
              Putin agerade under presskonferensen efteråt kunde notera att
              han var mycket uttrycksfull i beskrivningen av hur han såg på
              en del av de konflikter som har nämnts.
            </seg>
            <seg n="200c8f19">
              Återigen: Ett av syftena var att inte öppna för spekulationer
              kring att EU kunde drivas isär och därmed bli försvagat, vilket
              de flesta i så fall ansåg vore mycket olyckligt för EU:s utveckling
              och framtid. Det fick jag sätta före eventuella egna ambitioner
              att komma tillbaka hit och kunna säga att jag sade mer än alla
              andra. Jag tror inte att det är det klokaste sättet att agera.
            </seg>
            <seg n="f41d4b3f">
              Till det här aktiva vill jag gärna lägga en klok utrikespolitik
              som når fram och som gör skillnad. Jag har dessutom påpekat att
              Carl Bildt inför det Gaercmöte som hölls var mycket aktiv för
              att bland annat få upp en del av de frågor som här har diskuterats.
            </seg>
          </u>
          <note type="speaker" n="259807e0">
            Anf. 60 KENNETH G FORSLUND (s):
          </note>
          <u who="patrik_forslund_69399c" xml:id="i-54f9678d499bfc36-1" n="7212e79f">
            <seg n="e54af0d3">
              Fru talman! Tack, statsminister Reinfeldt, för det svaret, men
              jag fick inget svar på frågan: Hur har Carl Bildts privatekonomiska
              intressen som löper in i detta gasprojekt påverkat statsminister
              Reinfeldts agerande på toppmötet i Lahtis?
            </seg>
          </u>
          <note type="speaker" n="6d2a19e6">
            Anf. 61 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-29" n="1fb36f61">
            <seg n="9bcdacc0">
              Fru talman! Inte alls.
            </seg>
          </u>
          <note type="speaker" n="4c6e68fe">
            Anf. 62 MONICA GREEN (s):
          </note>
          <u who="monica_green_30ca1b" xml:id="i-27d78a90a655ce9b-0" n="e499c0fe">
            <seg n="862657f5">
              Fru talman! Jag kan dela uppfattningen att man ibland ska ta
              gemensamma krafter och låta ordförandelandet föra talan. Det är
              precis det som den tidigare oppositionen brukade kritisera Göran
              Persson för. Jag märker att statsministern nu har bytt strategi.
              Det kan hända att det är en bra strategi.
            </seg>
            <seg n="5b0b7cdf">
              Men det finns en sak som jag inte fick klart för mig här i dag
              när du tog upp frågan om illegal migration. Diskuterade ni över
              huvud taget människosmuggling, sexuellt utnyttjande av barn och
              kvinnor, trafficking och den prostitution som pågår runtom i världen
              både inom och utanför EU-länderna? Det är kvinnor, pojkar och
              barn som utnyttjas sexuellt och tvingas till detta inom EU:s gränser
              på olika sätt. De tvingas ned i källare och måste sälja sina kroppar.
              Tog ni upp den frågan över huvud taget?
            </seg>
          </u>
          <note type="speaker" n="b177a4b9">
            Anf. 63 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-f919b7cd63713a82-30" n="1fb36f61">
            <seg n="cda45bff">
              Fru talman! Jag inser att man kan ha olika syn på detta, men
              jag tror att det var väldigt sällan som Göran Persson anklagades
              för att agera för mycket för att EU samlade ihop sig till ett
              gemensamt agerande. Det fanns andra diskussioner om Göran Persson
              och agerandet i EU, men den anklagelsen hörde jag sällan.
            </seg>
            <seg n="f4411889">
              När det gäller migrationsfrågan bör det sägas att huvudfrågorna
              var innovation och energi. Migrationsfrågan kom upp mest som ett
              initiativ av den spanske premiärministern givet det läge som är
              akut och som vi nu ser mellan Afrika och Kanarieöarna. Det var
              helt kopplat till detta.
            </seg>
            <seg n="a386a2a9">
              Detta gör inte att Monica Greens synpunkter inte är viktiga eller
              att det är frågor som inte bör diskuteras, men det var inte alls
              det som var ingången till frågan just den här gången.
            </seg>
          </u>
          <note type="speaker" n="8ed9702e">
            Anf. 64 MONICA GREEN (s):
          </note>
          <u who="monica_green_30ca1b" xml:id="i-27d78a90a655ce9b-1" n="e499c0fe">
            <seg n="f2f816ac">
              Fru talman! Nej, Göran Persson brukar kritiseras för att han
              står bakom ordförandelandet. Det är precis den strategin som du
              har valt nu. Du har alltså lärt av Göran Persson.
            </seg>
            <seg n="dc618cdc">
              Sveriges agerande brukar vara väldigt starkt just mot människosmuggling
              och när det gäller trafficking och prostitution och hur kvinnor,
              pojkar och flickor lockas av hallickar till ett lyckligare liv
              inom EU. I själva verket blir de våldtagna och tvingade ned i
              källare där de sedan får sälja sina kroppar. Det brukade Sverige
              tidigare agera mot i alla sammanhang. Vi var stolta över att vi
              flyttade fram positionerna inom EU. Därför tycker jag att man
              på sådana här informella EU-möten också ska passa på att ta upp
              sådana frågor när de kommer upp. Det tycker jag att du borde ha
              gjort i det här sammanhanget.
            </seg>
          </u>
          <note type="speaker" n="75aa1080">
            Anf. 65 Statsminister FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-6066c1d4a5eef599-0" n="1fb36f61" next="i-24ce556339755092-0">
            <seg n="746bab3a">
              Fru talman! Jag får notera det då. Jag vill i alla fall säga
              att det inte är så att varje fråga om mänskligt tillkortakommande
              kommer upp varje gång. Det var inte heller någon annan som tog
              upp dessa frågor och diskuterade dem den här gången. De kan säkert
              återkomma en annan gång.
            </seg>
            <seg n="d6d5f60f">
              Men vi kommer att få ett väldigt otympligt Europasamarbete om
              allt som vi över huvud taget tycker är angeläget alltid ska sägas
              av alla vid varje möte. Då får toppmötena till att börja med bli
              längre, och det tror jag inte vore lyckligt.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="bfbe0df8">
            9 § Justering av protokoll
          </note>
          <note n="560702ee">
            Justerades protokollen för den 16 och 17 oktober.
          </note>
          <note n="545762c9">
            10 § Ny företrädare i Europaparlamentet
          </note>
          <note n="b7a49d7e">
            Upplästes och lades till handlingarna följande från Valprövningsnämnden
            inkomna
          </note>
          <note n="f95022c1">
            Berättelse om granskning av bevis för ny företrädare i Europaparlamentet
          </note>
          <note n="3e408bf4">
            Till Valprövningsnämnden har från Valmyndigheten inkommit bevis
            om att Olle Schmidt (fp) utsetts till ny företrädare i Europaparlamentet
            fr.o.m. den 19 oktober 2006 sedan Cecilia Malmström (fp) avsagt
            sig sitt uppdrag.
          </note>
          <note n="7e0c5bf8">
            Valprövningsnämnden har denna dag granskat beviset för den nya
            företrädaren i Europaparlamentet och därvid funnit att det blivit
            utfärdat i enlighet med 14 kap. 28 § vallagen.
          </note>
          <note n="b254a4b8">
            Staffan Magnusson/
          </note>
          <note n="79afb715">
            Kerstin Siverby
          </note>
          <note n="564a38bd">
            11 § Meddelande om val
          </note>
          <note n="a40afec7">
            Andre vice talmannen meddelade att val till Europarådets svenska
            delegation skulle äga rum torsdagen den 26 oktober.
          </note>
          <note n="ab4ae756">
            12 § Anmälan om namnändring
          </note>
          <note n="48eb1a4e">
            Andre vice talmannen meddelade att Anna König (m) från och med
            den 19 oktober ändrat namn till Anna König Jerlmyr.
          </note>
          <note n="c7dbc3a4">
            13 § Anmälan om fördröjda svar på interpellationer
          </note>
          <note n="ac9f0873">
            Till riksdagen hade inkommit följande skrivelser:
          </note>
          <note n="b9acb392">
            Interpellation 2006/07:8
          </note>
          <note n="5534c7ed">
            Interpellation 2006/07:8 Human flyktingpolitik
          </note>
          <note n="847b29b4">
            Interpellationen kommer att besvaras torsdagen den 26 oktober
            2006
          </note>
          <u who="fredrik_reinfeldt_3cbc0d" xml:id="i-24ce556339755092-0" n="1fb36f61" prev="i-6066c1d4a5eef599-0">
            <seg n="c4470269">
              Skälet till dröjsmålet är för kort handläggningstid.
            </seg>
            <seg n="74aa26ae">
              Interpellationen kommer att besvaras vid en tidpunkt som kommer
              att meddelas inom kort.
            </seg>
            <seg n="4591809a">
              Skälet till dröjsmålet är att interpellationen bör besvaras av
              en ordinarie kulturminister.
            </seg>
          </u>
          <note n="e6f7a25f">
            Carl-Henrik Ehrenkrona
          </note>
          <note n="dffdf367">
            Interpellation 2006/07:11
          </note>
          <note n="e75b648b">
            Interpellation 2006/07:11 Public service
          </note>
          <note n="458666a2">
            Knut Weibull
          </note>
          <note n="41df4f2d">
            14 § Svar på interpellation 2006/07:12 om svenskt uran till kärnvapen
          </note>
          <note type="speaker" n="8b58ee5f">
            Anf. 66 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-b094fc13ca70d852-0" n="cf9e6125">
            <seg n="5eb95bdd">
              Fru talman! Wiwi-Anne Johansson har frågat miljöminister Andreas
              Carlgren hur han kommer att ställa sig till uranbrytning i Sverige.
              Vidare har Wiwi-Anne Johansson frågat vilka åtgärder miljöministern
              är beredd att vidta för att förhindra att uran från gruvor i Sverige
              hamnar i engelska eller franska kärnvapen.
            </seg>
            <seg n="c7148624">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="0ce5a37e">
              Prospektering efter och brytning av uran regleras av minerallagen
              och av ett stort antal andra lagar där de viktigaste är miljöbalken,
              kulturminneslagen, kärntekniklagen och strålskyddslagen.
            </seg>
            <seg n="6c9a34b8">
              Anläggningar för brytning av uranhaltigt material ska tillåtlighetsprövas
              av regeringen enligt miljöbalken. Vid sådana prövningar har också
              kommunen vetorätt, det vill säga att regeringen endast får tillåta
              verksamheten om kommunfullmäktige i den kommun där en uranfyndighet
              ska brytas har tillstyrkt detta.
            </seg>
            <seg n="943c0b1c">
              Läget i vårt land är sådant att några företag redan har fått
              undersökningstillstånd med uran som förstahandsval. Syftet med
              undersökningstillstånd är att det ska möjliggöra fynd av en malm
              som kan utvinnas. Ett undersökningstillstånd ger sökanden ensamrätt
              till ett område. Därefter krävs ytterligare tillstånd för att
              komma i gång med arbetet.
            </seg>
            <seg n="4de60faf">
              Jag vill framhålla att det svenska regelverket ställer höga krav
              och innebär en omfattande och noggrann prövning av eventuella
              tillstånd till uranbrytning. Grundläggande förutsättningar för
              en bearbetningskoncession är att fyndigheten ska kunna tillgodogöras
              ekonomiskt och att fyndighetens belägenhet och art inte är olämplig.
              Endast projekt som därutöver klarar av att möta mycket högt ställda
              säkerhets- och miljökrav kan över huvud taget övervägas. Varje
              ansökan bereds på egna meriter, och jag kan i dag inte föregripa
              resultatet av en sådan prövning.
            </seg>
            <seg n="f6c01ca3">
              Uran i olika former hanteras redan i dag i vårt land. Uranhantering
              omgärdas av ett rigoröst regelverk; exempelvis innehåller Euratomfördraget
              såväl regler som tillsyn som garanterar att uran endast används
              för avsett ändamål. Uran som förs ut från Sverige är per definition
              endast avsett för civilt, fredligt syfte i enlighet med Sveriges
              åtaganden under icke-spridningsfördraget och kontrollavtalet med
              Internationella atomenergiorganet. Detta innebär att uran från
              Sverige, till exempel i form av kärnbränsle från kärnbränslefabriken
              i Västerås eller uran från eventuellt tillkommande svenska gruvor,
              inte kan komma till användning i engelska eller franska kärnvapen.
            </seg>
          </u>
          <note type="speaker" n="457a5d18">
            Anf. 67 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-75f55c5a85ea3993-0" n="583c5fa9">
            <seg n="d1f926ef">
              Fru talman! Jag ber att få tacka näringsminister Maud Olofsson
              för svaret på mina två frågor om hur ministern kommer att ställa
              sig till uranbrytning i Sverige och om vilka åtgärder som ministern
              är beredd att vidta för att förhindra att uran från gruvor i Sverige
              hamnar i engelska eller franska kärnvapen. Jag måste säga att
              svaren är oroande.
            </seg>
            <seg n="f2df8a6f">
              Nu är det en kapplöpning om att få bryta uran på allvar i Sverige.
              Det finns självfallet vissa grundläggande förutsättningar, som
              näringsministern beskrev. Det ena är att fyndigheten ska kunna
              tillgodogöras ekonomiskt, och det andra är att fyndighetens belägenhet
              och art inte är olämplig, som vi hörde.
            </seg>
            <seg n="2517743b">
              Det är den ekonomiska delen som är oroande just nu. Det är priset
              som har gjort att efterfrågan på tillstånd har ökat. Det senaste
              halvåret har priset på uran tredubblats och ibland, sägs det,
              fyrdubblats. Uran är alltså nu ekonomiskt lönsamt att bryta, och
              intressenter står i kö. Enligt Sveriges geologiska undersökning
              ligger det 15 miljarder kronor under marken och bara väntar på
              att någon ska få tillstånd att bryta.
            </seg>
            <seg n="24e94e59">
              Anledningen till att priset går upp är att det ska byggas fler
              kärnkraftverk. 20 reaktorer i elva länder i Europa är under byggnad,
              och 150 nya reaktorer är på planeringsstadiet alla är dock inte
              beslutade.
            </seg>
            <seg n="264596e3">
              Här i Sverige har vi ett 40-tal undersökningstillstånd för att
              leta efter uran. Fyra företag står för 21 ansökningar, och de
              har angett just uran som huvudskäl för prospektering i Sverige.
            </seg>
            <seg n="f9b18055">
              Näringsministerns svar på fråga 1 är att varje ansökan bereds
              på egna meriter och att hon inte vill föregripa resultatet av
              en sådan prövning. Det tyder jag så att det inte är något principiellt
              nej till uranbrytning i Sverige från näringsministern. Partikollegan
              Jan Andersson i näringsutskottet säger däremot i gårdagens Göteborgs-Posten
              att Centerpartiets inställning är att det inte ska brytas något
              uran i Sverige. Det verkar råda delade meningar inom Centerpartiet
              om uranbrytningen, eller också har Jan Andersson inte fått veta
              att Centerpartiet är på väg att svänga i den här frågan som man
              har gjort i frågan om kärnkraften.
            </seg>
            <seg n="47104409">
              Ett av de fyra företag som har fått tillstånd att leta efter
              uran är Mawson Energi. Företagets vd Michael Hudson sade hoppfullt
              till TT i förra veckan apropå uranbrytning och den nya regeringen
              att den i alla fall sagt att den inte tänker stänga någon mer
              kärnkraftsreaktor och att saker och ting ändras fort inom politiken,
              så han säger sig åtminstone veta att chansen kommer någon gång.
            </seg>
            <seg n="2ad72d0d">
              Det låter på näringsminister Maud Olofssons svar på min fråga
              som om det som Michael Hudson ser som en chans kan komma att bli
              verklighet, och det är en chans som vi i Vänsterpartiet ser som
              en stor risk. När gruvbolagen vädrar morgonluft på grund av den
              nya regeringen har vi andra all anledning att vara misstänksamma.
              Jag tycker att näringsministerns svar öppnar för det.
            </seg>
          </u>
          <note type="speaker" n="ec7014c2">
            Anf. 68 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-b094fc13ca70d852-1" n="cf9e6125">
            <seg n="0980b9f8">
              Fru talman! Jag tror att det är väldigt viktigt att det finns
              en grundläggande lagstiftning i sådana här frågor. Jag tycker
              att det är bra att Wiwi-Anne tar upp frågan. Man kan också notera
              att det har funnits en bred enighet i riksdagen kring att vi ska
              ha en grundläggande lagstiftning som innehåller rättigheter för
              dem som vill bryta uran, rättigheter för markägare och även prövning
              utifrån miljöskäl, kulturskäl och andra skäl. Jag tror att det
              är väldigt viktigt att det finns en sådan grundläggande lagstiftning
              att luta sig emot. Då blir det de regelverken som vi som ministrar
              har att hålla oss till när vi ska pröva den här typen av tillstånd.
              Det finns en mycket tydlig ordning för hur vi hanterar detta.
            </seg>
            <seg n="dd96ab79">
              Det första är att ge undersökningstillstånd, och då är det minerallagen
              som gäller för den grundläggande prövningen. Sedan kommer det
              till undersökningsarbete och annat, och då har vi den övriga lagstiftningen
              som är miljöbalk, kulturminneslag, terrängkörningslag, kärntekniklag
              och annan lagstiftning som gäller för prövning. Vi har gjort en
              ganska ordentlig kappa runt den här typen av verksamhet därför
              att vi vill värna miljön och också vara säkra på att det blir
              en rättssäker prövning. Det är för övrigt den ordning som vi försöker
              hävda inte bara här i Sverige utan också i andra sammanhang. I
              FN, i EU och i andra sammanhang försöker vi gå vägen fram via
              lagstiftning och tydliga regelverk.
            </seg>
            <seg n="1c8a24e1">
              Det handlar inte om att jag tycker olika saker, utan den här
              lagstiftningen har riksdagen fattat beslut om, det här ramverket
              har jag att hålla mig till och det är också det som jag ska följa.
              Jag kan konstatera att vi har prövat en del undersökningstillstånd,
              och där har man fått tillstånd efter den lagstiftning som har
              gällt. Om det sedan kommer till brytning eller inte har vi inte
              sett ännu. Vi ska också veta att uranhalten i den malm som vi
              har här i Sverige är relativt låg. Det som vi har prövat hittills
              och det jag ska ta ställning till är de ansökningar som finns
              och den lagstiftning som finns.
            </seg>
            <seg n="a9972394">
              Jag tror också att Wiwi-Anne Johansson inser att det är rätt
              bra att vi har det här tydliga regelverket så att det också finns
              möjlighet att rättssäkert pröva allehanda ansökningar som kommer
              in oavsett om det handlar om uran eller annat. Jag kan notera
              att det har funnits en bred enighet också från Vänsterpartiet
              när det gäller den här lagstiftningen.
            </seg>
          </u>
          <note type="speaker" n="9284b739">
            Anf. 69 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-75f55c5a85ea3993-1" n="583c5fa9">
            <seg n="cdfdbe7f">
              Fru talman! Det är naturligtvis bra att det finns en rigorös
              lagstiftning som reglerar detta, och visst har det funnits en
              bred politisk enighet här. Dock var din företrädare, Ulrica Messing,
              som hade hand om just de här frågorna tidigare, väldigt kategorisk
              och sade nej till brytning av uran. Man kan möjligen tycka att
              det är lite av att sitta på två stolar om man säger att man vill
              ha tillstånd att leta efter uran. Vad ska man med uran till om
              man inte ska bryta det?
            </seg>
            <seg n="ea587c45">
              Jag noterar i alla fall att din företrädare var mycket tydlig
              med att vi inte ska bygga ut kärnkraften i Sverige och att vi
              inte vill medverka till att uran bryts och kan komma på avvägar
              och användas i kärnstridsspetsar eller på annat sätt. Därför var
              hon väldigt tydlig på punkten att säga nej.
            </seg>
            <seg n="cc4033af">
              Jag fick inte något riktigt svar på om min tolkning av det svar
              som du ger var rätt. Jag tolkar det så att varje ansökan bereds
              på egna meriter, och då kan du inte föregripa resultatet av en
              sådan prövning. Det är så om man, mot förmodan påstår jag, kan
              garantera en säker brytning. Det handlar ju om väldigt många olika
              saker. Det handlar också om människor som hanterar själva uranbrytningen
              i så fall. Om man kan få sådana garantier har du inga andra invändningar
              mot att man bryter uran än om man bryter någonting annat. Är det
              rätt uppfattat?
            </seg>
          </u>
          <note type="speaker" n="951ad031">
            Anf. 70 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-b094fc13ca70d852-2" n="cf9e6125">
            <seg n="ad7eaedc">
              Fru talman! Jag tror att riksdagen ska vara väldigt glad över
              att vi som statsråd har att följa en viss lagstiftning och att
              vi inte föregriper den hantering som följer av de här ansökningarna.
              Ska vi ha ett rättssäkert samhälle är det väldigt viktigt att
              den lagstiftande församlingen vet att vi som ministrar följer
              den hanteringen. Det är precis därför som jag inte ska föregripa
              den delen.
            </seg>
            <seg n="e4f7d8a8">
              Det jag då vill påpeka är att, som jag sade tidigare, det finns
              en mycket rigorös lagstiftning när det gäller mineralhanteringen.
              Jag har nämnt alla de lagstiftningsdelar som till exempel uranbrytning
              ska prövas under. Det är inte för inte som vi har den här starka
              lagstiftningen. Vi vill vara säkra på att vi klarar en bra malmbrytning,
              men vi vill också ha miljösäkerhet och kunna skydda viktiga kulturminnen
              och så vidare. Vi ska också ha en rättssäker process där de som
              ansöker om tillstånd faktiskt vet vilken lagstiftning man har
              att hålla sig till. Jag tror att riksdagen i grunden ska vara
              väldigt glad över att de här tydliga ramverken finns.
            </seg>
            <seg n="746446b2">
              Spridningen följer också sitt regelverk. Det är icke-spridningsfördraget
              som reglerar spridningen av den här typen av material. Euratom
              kontrollerar att kärnämnen inte hamnar på avvägar. Vi vet att
              det här regelverket finns. Vi får bara använda det till fredliga
              ändamål, och det finns också de som kontrollerar det.
            </seg>
            <seg n="ec896b13">
              Jag tror att vi i grunden har byggt upp ett bra system för detta.
              Sedan må vi ha olika personliga åsikter om de här olika delarna,
              men vi har att pröva så att alla de som är inblandade, miljövänner,
              kommuner, enskilda företag, markägare och andra, vet att den här
              lagstiftningen gäller och tillämpas och att regeringen följer
              den precis på det sätt som riksdagen har menat.
            </seg>
          </u>
          <note type="speaker" n="28bada37">
            Anf. 71 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-75f55c5a85ea3993-2" n="583c5fa9">
            <seg n="cb18d8bf">
              Fru talman! Jag noterar i alla fall att det har skett en omsvängning
              i svensk politik när det gäller inställningen till brytning av
              uran när man jämför med det svar vi har fått av tidigare statsråd.
              Jag noterar också att Centerpartiet inte är helt överens om man
              ska göra detta eller inte. Då tänker jag på det som Jan Andersson,
              som sitter i näringsutskottet för Centerpartiet, sade till Göteborgs-Posten
              häromdagen.
            </seg>
            <seg n="14f2dffd">
              Jag tror nog att jag kan nöja mig med det svaret. Jag har nog
              ganska tydligt förstått näringsministerns inställning.
            </seg>
          </u>
          <note type="speaker" n="4ef91b34">
            Anf. 72 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-b094fc13ca70d852-3" n="cf9e6125">
            <seg n="ebab294d">
              Fru talman! Jag kan bara notera att det är Ulrica Messing som
              har gett tillstånd i de prövningar som gäller minerallagen. Hon
              satt i regeringen under den perioden.
            </seg>
            <seg n="3fe0d94c">
              Det är, precis som Wiwi-Anne Johansson säger, lite konstigt att
              ge prövningstillstånd och sedan vara så kategorisk i nästa steg.
              Jag tror att det är väldigt viktigt att vi håller oss till det
              här regelverket.
            </seg>
            <seg n="82e13635">
              Jag kan bara konstatera att det är många som är intresserade,
              men jag konstaterar också att uranbrytning, som man anger som
              första skäl, kan leda till andra fyndigheter. Vi kan behöva kunskapen
              om det finns uran i malmkroppen av andra orsaker. Det är rätt
              viktigt att vi ser att även om man söker tillstånd för uranbrytning
              har man tillstånd för alla andra delar. Vid många tillfällen har
              man hittat andra malmer som har varit brytningsvärda, och det
              har också lett till brytning. Det finns väldigt många fall där
              man söker tillstånd i början men som aldrig leder till någon brytning.
              Det krävs ganska mycket för att det i nästa steg ska leda till
              en brytning.
            </seg>
            <seg n="555b0ea1">
              Sedan vill jag också påminna om att kommunerna har vetorätt i
              sådana här ärenden. Om kommunerna inte godkänner en sådan brytning
              har man möjlighet att stoppa den, och det är en ganska stark lagstiftning
              som vi har i Sverige.
            </seg>
            <seg n="7874c141">
              I grunden tror jag att vi är överens om att vi ska utveckla regelverket
              så att vi skyddar miljön, enskilda intressen och också framtida
              generationers intressen. Också statsråd har att följa detta. Sedan
              är både du och jag angelägna om att vi ska ha en god miljö framöver.
              Det finns mycket tydligt angivet i tillståndsprövningen att miljön
              är en viktig del i granskningen av de ansökningar som sker. Vi
              får hjälpas åt för att klara ut den delen och se till att denna
              garant tillförsäkras framöver också.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="8ff48602">
            15 § Svar på interpellation 2006/07:13 om allas rätt till egen
            bostad
          </note>
          <note type="speaker" n="2c25c31b">
            Anf. 73 Statsrådet MATS ODELL (kd):
          </note>
          <u who="mats_odell_751011" xml:id="i-3836aca814fbc3b5-0" n="0c93632b">
            <seg n="c316b35c">
              Fru talman! Egon Frid har ställt en interpellation till miljöminister
              Andreas Carlgren angående allas rätt till egen bostad. Arbetet
              inom regeringen är så organiserat att det är jag som har ansvar
              för bostadsfrågorna och därmed ska besvara frågan.
            </seg>
            <seg n="ea3ff68b">
              Egon Frid har frågat mig vilka åtgärder jag avser att vidta för
              att stärka de ekonomiskt utsatta gruppernas möjligheter att få
              en egen bostad, om jag kommer att vidta åtgärder för att skärpa
              hyresvärdarnas skyldighet att ta sin del av ansvaret då det gäller
              att tillgängliggöra bostäder även för dessa grupper samt om jag
              kommer att ta något initiativ för att göra det möjligt för en
              hyresgäst som nekas ett förstahandskontrakt att överklaga ett
              sådant beslut.
            </seg>
            <seg n="7cb965eb">
              Låt mig inledningsvis klargöra att jag anser det angeläget att
              alla, och särskilt då ekonomiskt utsatta hushåll, får en egen
              bostad. Däremot är jag inte överens med interpellanten när det
              gäller de medel som han föreslår.
            </seg>
            <seg n="1e518be1">
              När det gäller den första frågan, om hur man kan stärka de ekonomiskt
              utsatta gruppernas möjlighet att få en egen bostad, vill jag hänvisa
              till vad regeringen säger i budgetpropositionen för 2007:
            </seg>
            <seg n="00199787">
              Regeringen delar uppfattningen att det finns hushåll som kan
              behöva stöd av det allmänna för att ordna en egen bostad. Frågan
              om i vilken form ett sådant stöd ska ske behöver dock beredas
              ytterligare. Regeringen avser att återkomma till riksdagen med
              ett mer precist förslag till hur ett sådant stöd ska utformas.
              Så skrev vi alltså i budgetpropositionen.
            </seg>
            <seg n="30f6fa4b">
              Varje fastighetsägare strävar efter att hyra ut sina lägenheter
              det tror jag att Egon Frid och jag kan vara överens om. En tom
              lägenhet ger inga intäkter. Att bedriva företagsamhet är dock
              alltid behäftat med risktagande. När det gäller bostadsuthyrning
              står det därför varje hyresvärd fritt att bestämma kriterier för
              urvalet av hyresgäster, så länge dessa inte är uppenbart diskriminerande.
              Krav på att en hyresgäst ska ha tillräckligt god inkomst för att
              betala hyran, liksom en önskan om att hyresgästen också ska vilja
              betala sin hyra i tid kan inte betraktas som diskriminerande.
              Även kommunalt ägda bostadsföretag tillämpar sådana krav. Jag
              har inga planer på att införa någon skyldighet att hyra ut bostäder
              till ekonomiskt utsatta grupper.
            </seg>
            <seg n="6cee5ed2">
              Hyresvärdar är inga myndigheter eller förvaltningar. Tanken att
              hyresvärdars beslut om att inte anta en viss person som hyresgäst
              skulle kunna överklagas framstår som främmande för svensk rättstradition.
              När det handlar om diskriminering finns möjlighet att anmäla detta,
              vilket däremot är rimligt. Såväl Fastighetsägarna Sverige som
              de allmännyttiga bostadsföretagens organisation, Sabo, arbetar
              med etiska riktlinjer, och det har förekommit att Fastighetsägarna
              Sverige har uteslutit privata hyresvärdar som inte uppfyller de
              krav som organisationen ställer på en seriös medlem.
            </seg>
            <seg n="581cb944">
              Regeringens uppdrag är att se till att fler människor som kan
              och vill arbeta också ska ha möjligheter att försörja sig genom
              eget arbete. Vårt övergripande mål är att skapa förutsättningar
              för fler jobb i fler och växande företag och att därigenom bryta
              utanförskapet. Genom detta ökar människors möjlighet att skaffa
              en egen bostad.
            </seg>
            <seg n="4c71bdff">
              Vad det allmänna kan göra är att på olika sätt stödja ekonomiskt
              utsatta hushåll så att de får en rimlig betalningsförmåga och
              att det inte upplevs som en ekonomisk risk för en hyresvärd att
              ha dem som hyresgäster. Detta sker i dag genom bostadsbidrag och
              rätten till socialbidrag. Jag har, fru talman, också hänvisat
              till att regeringen avser att återkomma till riksdagen med ett
              mer precist förslag till hur ett nytt stöd ska utformas.
            </seg>
          </u>
          <note type="speaker" n="98c7e5ee">
            Anf. 74 EGON FRID (v):
          </note>
          <u who="egon_frid_c86215" xml:id="i-e8a5db21e273f664-0" n="d100a266">
            <seg n="480fe1be">
              Fru talman! Jag vill börja med att tacka för svaret på interpellationen
              om allas rätt till bostad. När jag lämnade in interpellationen
              var det inte bestämt vilket statsråd som skulle ansvara för bostadsfrågorna,
              och vi fick då utgå ifrån att det var Miljö- och samhällsbyggnadsdepartementet
              och därmed miljöminister Andreas Carlgren som hade ansvaret. Nu
              vet vi att det är statsrådet Mats Odell som är ansvarigt statsråd,
              och därmed kommer jag fortsättningsvis naturligtvis att vända
              mig till dig med interpellationer och frågor om bostadspolitiken.
            </seg>
            <seg n="4b71efba">
              Jag vill också tacka för svaret att Mats Odell delar uppfattning
              med Vänsterpartiet om att det är angeläget att alla, och särskilt
              ekonomiskt utsatta personer, får en egen bostad. Tyvärr ser vi
              dock att möjligheterna för dessa utsatta personer att få en egen
              bostad och ha rätt till en egen bostad har försämrats redan tidigare
              och försämras hela tiden genom att flera bostadsbolag, som de
              exempel jag angett i interpellationen, stänger ute personer med
              socialbidrag och personer med olika former av funktionshinder.
              Det måste ju ändå anses som diskriminerande att utestänga hushåll
              med socialbidrag från rätten att hyra en bostad. Vi ser också
              exempel på att även allmännyttan tar bort sitt ansvar och tar
              bort sina direktiv om det kommunala sociala ansvaret i att hjälpa
              utsatta personer att få en bostad.
            </seg>
            <seg n="485c62c0">
              Många personer i våra kommuner i landet det gäller inte enbart
              storstäder som Helsingfors, Göteborg och Malmö utan i övriga delar
              av landet också utestängs från rätten till bostad och får ingen
              hjälp alls. Om de får någon hjälp så får de hålla tillgodo med
              mycket provisoriska lösningar eller, vilket händer och är något
              vi ser exempel på i de flesta kommuner i landet, skapas situationer
              där människor lever som uteliggare.
            </seg>
            <seg n="a08289e4">
              Mot detta har inte regeringen, som gått till val på att få bort
              utanförskapet, något konkret förslag på hur rätten till bostad
              ska stärkas. I stället försämras möjligheterna till en billig
              hyresrätt för bostadslösa då regeringen tar bort investeringsstöd
              och räntebidrag till nybyggnation av hyresrätter. Denna fråga
              har också en social dimension. Det bör övervägas att rätten till
              bostad skrivs in i socialtjänstlagen, vilket skulle göra att bostadslösa
              och utsatta personer utanför bostadsmarknaden stärker sin rätt
              att få hjälp i sin kommun till ett boende. Det skulle också ge
              kommunerna i landet tillsammans med bostadsföretagen ett gemensamt
              ansvar att tillgodose allas rätt till bostad.
            </seg>
            <seg n="2b7e1146">
              Vänsterpartiet menar också att detta eventuella risktagande kan
              delas mellan staten och kommunerna genom ett riskkapital för att
              garantera rätten till bostad för ekonomiskt och socialt utsatta
              personer och hushåll.
            </seg>
          </u>
          <note type="speaker" n="ac127aac">
            Anf. 75 Statsrådet MATS ODELL (kd):
          </note>
          <u who="mats_odell_751011" xml:id="i-3836aca814fbc3b5-1" n="0c93632b">
            <seg n="d5ca9622">
              Fru talman! Tack, Egon Frid, för ett intressant inlägg och en
              intressant interpellation som andas omsorg om svaga och utsatta.
              Jag tror att Egon Frid och jag har samma utgångspunkt: Det är
              den gruppen som vi måste ta sikte på att ge särskilt stöd.
            </seg>
            <seg n="6aa8392f">
              För att få fram fler bostäder tror jag att det har varit negativt
              för bostadsproduktionen i Sverige att vi har haft en bostadspolitik
              som har varit uppbyggd runt en växande flora av tillfälliga subventioner
              till bostadsbyggande i stället för långsiktigt goda förutsättningar
              som gör att vi får en mera reguljär produktion. Låt mig bara som
              exempel på den politik som har varit ta det som Egon Frid själv
              nämner, nämligen investeringsbidragen. De hade den förra regeringen
              bestämt skulle upphöra vid årsskiftet. Men strax före valet lade
              man fram ett förslag om att förlänga det här stödet till den sista
              juni 2008. Hur många bostäder tror Egon Frid att man hinner bygga
              med så kort startsträcka? Det är det här som har varit förödande:
              In med nya subventioner, bort och in igen. Bostadsbyggande är
              ju en oerhört långsiktig verksamhet som måste kunna överblickas,
              och man måste ha goda planeringsförutsättningar.
            </seg>
            <seg n="f3a31f58">
              Vår ambition är att nu ersätta de tillfälliga stöden med riktade
              stöd till de riktigt svaga grupper som behöver hjälp in på marknaden.
              Det andra är långsiktigt goda förutsättningar för låga kostnader
              i den löpande driften och att hyrorna kan hållas nere genom en
              god konkurrens så att det byggs mer. Det tror jag principiellt
              är en mycket viktig förutsättning.
            </seg>
            <seg n="e16ca0c1">
              Vi har alltså avsatt 100 miljoner kronor i budgeten för nästa
              år för just den här typen av stöd till svaga grupper, för att
              de ska kunna komma in på bostadsmarknaden. Vi har däremot inte
              preciserat exakt hur pengarna ska användas. Vi har ju sett att
              den förra regeringen föreslog någon typ av statlig kreditgaranti.
              Det är säkert ett bra förslag. Vi har inte förkastat det på något
              sätt. Men vi tror att man måste titta lite bredare. Det kanske
              finns ännu bättre och smartare sätt. Det kanske inte är alla som
              kan eller vill köpa sin bostad och behöver en kreditgaranti. Vi
              kanske också måste ha olika sätt att stödja dem som vill in i
              en hyresrätt, till exempel.
            </seg>
            <seg n="00ff20ae">
              Jag tror att Egon Frid säkert kan delta i en sådan här debatt
              igen när vi har lagt fram det förslag som vi snart kommer att
              göra om hur de 100 miljoner kronorna ska användas för att stärka
              de utsattas position på bostadsmarknaden.
            </seg>
          </u>
          <note type="speaker" n="1446ff06">
            Anf. 76 EGON FRID (v):
          </note>
          <u who="egon_frid_c86215" xml:id="i-e8a5db21e273f664-1" n="d100a266">
            <seg n="2ea9c1b6">
              Fru talman! Jag ser fram emot kommande debatter kring alliansens
              bostadspolitik. Jag vill först naturligtvis säga att ökade krediter
              och möjligheterna att lättare låna pengar till bostad inte hjälper
              den utsatta människan och den grupp av människor som vi pratar
              om i den här interpellationsdebatten. Här pratar vi om utsatta
              personer med svag ekonomi och dessutom olika typer av funktionshinder.
              Det är inte den grupp av människor som kan få låna till en bostad.
              Här måste det allmänna, det kommunala bostadsbolaget, i större
              utsträckning ta det sociala ansvaret för att just garantera rätten
              till bostad.
            </seg>
            <seg n="0f31ea1f">
              Sedan delar jag naturligtvis Mats Odells uppfattning att vi måste
              få långsiktig finansiering till ett ökat bostadsbyggande i landet.
              Då är det oroväckande att regeringen tar bort det stöd som finns
              till många av de bostadsprojekt som nu planeras. Vi märker redan
              nu en stor oro i landet från många bostadsbolag och planerade
              byggprojekt runtom i kommunerna. Det går att ta konkreta exempel
              från mitt eget område i Skaraborg, med Skara och Lidköping, som
              de senaste dagarna visat stor oro för om man över huvud taget
              kan bygga utan räntebidrag och utan investeringsstöd.
            </seg>
            <seg n="86f29858">
              De 100 miljoner som Mats Odell själv hänvisar till är inga nya
              pengar. De finns ju med från vårpropositionen för att stödja de
              utsatta grupper som vi pratar om. Den långsiktiga finansieringen
              rycks det ju ytterligare i genom den osäkerhet för bostadspolitiken
              som uppstår genom att regeringen i budgetpropositionen inte aviserar
              konkreta ekonomiska medel för en långsiktig bostadspolitik. Det
              är en oerhört viktig förutsättning för just dem vi pratar om,
              för de utsatta gruppernas rätt till bostad.
            </seg>
            <seg n="40701610">
              Vi i Vänsterpartiet menar också att det vore intressant att få
              möjligheten att pröva det avslag på ansökan om hyreskontrakt som
              i dag sker i många bostadsbolag. Jag kan hålla med dig om att
              detta är en ny idé, en ny tanke, och att formen inte har prövats.
              Men det skulle vara intressant att pröva om det skulle kunna bli
              möjligt med en överklagningsmöjlighet till exempel till hyresnämnderna.
            </seg>
            <seg n="00df4993">
              Jag och Vänsterpartiet anser att allas rätt till bostad är en
              mycket viktig och central rättvisefråga för att komma till rätta
              med utanförskapet, just detta utanförskap som alliansen så starkt
              har gått till val på att ni vill bekämpa. Jag vet att rätten till
              arbete och rätten till bostad är två centrala fundament just för
              att förhindra utanförskap och göra att alla människor blir fullt
              delaktiga i samhället. Därför kommer vi från Vänsterpartiets sida
              och jag som bostadspolitisk talesman att fortsätta driva en solidarisk
              och rättvis bostadspolitik här i riksdagen och även i min hemkommun,
              Skövde kommun.
            </seg>
          </u>
          <note type="speaker" n="c62ffe9d">
            Anf. 77 Statsrådet MATS ODELL (kd):
          </note>
          <u who="mats_odell_751011" xml:id="i-3836aca814fbc3b5-2" n="0c93632b">
            <seg n="5e84a0b4">
              Fru talman! Jag uppskattar den här konstruktiva och trevliga
              debatten med Egon Frid om en väldigt viktig fråga. Jag hoppas
              att vi ses i dessa talarstolar många gånger. Här tror jag att
              vi kan lära av varandra. Det är det som är förutsättningen för
              att vi ska kunna bygga vårt samhälle på ett positivt sätt också
              för de mycket svaga grupper som vi nu talar om.
            </seg>
            <seg n="8ff4850c">
              Jag tror ändå att jag vill understryka en gång till att när vi
              talar om att bryta utanförskapet är det viktigaste att människor
              har ett arbete att gå till. Det är för att skapa förutsättningar
              för detta som vi har satt in den stora grundläggande förändringen.
            </seg>
            <seg n="0006e27d">
              Sedan är det viktigt att man har en bostad. Det är alldeles riktigt.
              Där har vi kunnat se att den politik som hittills har förts har
              byggt på tillfälliga subventioner. Ta den senaste, som nu fasas
              ut och som också den socialdemokratiska regeringen hade tänkt
              fasa ut ända tills strax före valet. Det var blanketter som skulle
              fyllas i, för det var mycket speciella typer av bostäder som man
              fick subventioner för.
            </seg>
            <seg n="c1968533">
              Jämför hur bostadsmarknaden ser ut i andra länder, som inte har
              sådana här subventioner. Ta en sådan stad som Bryssel till exempel.
              Jag vet ju detta. Vi har nu nya statsråd som ska ha bostäder här
              i Helsingfors. Det är omöjligt att få tag på en bostad. Hade det
              varit i Bryssel hade man kunnat titta på hur många bostäder som
              helst i olika prislägen, i olika delar av Storbryssel. Du hade
              kunnat åka runt i flera dagar och titta på lediga lägenheter.
              Där har man alltså fått i gång ett byggande som gör att det är
              konkurrens om hyresgästerna.
            </seg>
            <seg n="0d7782fd">
              Det är dithän vi måste komma, att det är möjligt att också göra
              en bostadskarriär, att flytta och hitta bostäder allteftersom
              familjen utvecklas, allteftersom ens behov växlar. Det tror vi
              inte fungerar genom att föra den grundläggande politik som hittills
              har förts, med subventioner av olika slag till en så enormt kapitalkrävande
              verksamhet som att bygga bostäder. Det går inte att subventionera
              goda förutsättningar. Det gäller enbart att skapa sådana långsiktigt
              goda förutsättningar. Det är grundhållningen i regeringens politik.
            </seg>
            <seg n="87dd8139">
              Krediter hjälper inte de svagaste, säger Egon Frid. Nej, det
              menar jag också. Det är därför vi inte köper den förra regeringens
              förslag fullt ut, att bara använda detta till krediter. Vi vill
              titta bredare på möjligheten att också hjälpa till att få in svaga
              grupper på bostadsmarknaden på annat sätt med de här pengarna.
            </seg>
          </u>
          <note type="speaker" n="45778446">
            Anf. 78 EGON FRID (v):
          </note>
          <u who="egon_frid_c86215" xml:id="i-e8a5db21e273f664-2" n="d100a266">
            <seg n="ddb8b006">
              Fru talman! Jag tror att vi pratar om bostadspolitik på två olika
              nivåer. Det märktes också vilken grupp som Mats Odell slår vakt
              om, rätten för statsråd att få bostad i Helsingfors. Jag tror
              att statsråden i mycket stor utsträckning har möjlighet att skaffa
              bostad både i Bryssel och i Helsingfors.
            </seg>
            <seg n="652be7f2">
              Vi pratar också om olika krediter. Vi pratar om bostadsföretagens
              möjligheter att få långsiktiga och bra krediter för att kunna
              bygga bostäder i Sveriges kommuner. Regeringen pratar mer om krediter
              till den enskilde, att man enklare ska kunna få hjälp till krediter
              på banken för att köpa sin bostad.
            </seg>
            <seg n="de39c06f">
              Det är inte den gruppen vi avser, åtminstone inte med den här
              interpellationen. Och jag tror inte att det är någon lösning för
              utsatta människor i samhället och deras rätt till bostad. Här
              är en grupp människor som naturligtvis många gånger står långt
              utanför arbetsmarknaden men också utanför bostadsmarknaden. Här
              måste vi med långsiktiga planeringsförutsättningar skapa byggnation
              i landet.
            </seg>
            <seg n="cb758c96">
              Vi vet i dag att de signaler som regeringen har sänt ut i landet
              skapar en oro för att byggprojekt som redan nu stöds med hjälp
              av de investeringsstöd och räntebidrag som finns ska stoppas.
              Det gör att de människor som är långt från den öppna bostadsmarknaden
              och behöver samhällets stöd för att få en bostad kommer ännu längre
              från bostadsmarknaden. Vi vet också att innan vi kan prata om
              konkurrens på bostadsmarknaden måste vi bygga utifrån de behov
              som finns. Regeringen företräder här en spekulationsekonomi som
              hellre håller upp priserna på bostadsrätter än tar ansvar för
              utsatta människors rätt att få en billig hyresrätt i sin hemkommun.
            </seg>
          </u>
          <note type="speaker" n="e2f09387">
            Anf. 79 Statsrådet MATS ODELL (kd):
          </note>
          <u who="mats_odell_751011" xml:id="i-3836aca814fbc3b5-3" n="0c93632b">
            <seg n="25f616ed">
              Fru talman! Egon Frid faller nu ned i de retoriska groparna.
              Det får han gärna göra. Men låt oss ändå titta seriöst på detta.
            </seg>
            <seg n="f203f064">
              Om det är nästan omöjligt för ett statsråd att få en bostad i
              Helsingfors, hur ska det då vara för de utsatta grupperna? Hur
              lång tid tar det om jag i dag ställer mig i den bostadskö som
              finns i staden? Jämför det med hur lång tid det tar i Bryssel.
              En invandrare som kommer dit får en bostad mer eller mindre direkt.
              Det är en väldig skillnad på en bostadsmarknad som fungerar och
              en som inte fungerar.
            </seg>
            <seg n="f81852d4">
              Jag tror ändå, när Egon Frid säger att vi håller upp priserna
              på bostadsrätter i stället för att satsa på hyresrätter, att det
              är tvärtom. Det är en politik som förs där man subventionerar
              ett smalt segment för byggande och där villkoren för övrigt hyresrättsbyggande
              är så dåligt att Sverige ligger i bottenligan av bostadsbyggande
              i Europa. Vi nådde knappt ens upp till genomsnittet av bostadsbyggandet
              inom EU-länderna i början av 90-talet och slutet av 80-talet när
              vi hade denna extrema byggboom. Då måste man inse att vår modell
              måste reformeras. Det är bara långsiktigt goda villkor för bostadsbyggande
              som kan lösa problemet.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="8e5720b1">
            16 § Svar på interpellation 2006/07:2 om personlig integritet
          </note>
          <note type="speaker" n="03f81143">
            Anf. 80 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-bd3a8210db273fe1-0" n="d1652844">
            <seg n="8c3e22dc">
              Fru talman! Lena Olsson har frågat mig vilka åtgärder jag avser
              att vidta dels för att stärka rätten till personlig integritet,
              dels för att personer som felaktigt utsatts för hemliga tvångsmedel
              ska få kännedom om detta. Hon har vidare frågat om jag avser att
              inrätta en tvångsmedelsnämnd med representation från samtliga
              partier.
            </seg>
            <seg n="c76c4e51">
              Frågor som rör den personliga integriteten har stor betydelse
              för mig och för regeringen. Vi har i riksdagen bland annat drivit
              på för att Integritetsskyddskommittén skulle tillsättas. Att skapa
              överblick över hur olika beslut påverkat och påverkar människors
              rätt och möjlighet till personlig integritet är viktigt.
            </seg>
            <seg n="668e0c4e">
              Det ligger i sakens natur att den personliga integriteten kan
              påverkas av lagstiftning som är nödvändig för att bekämpa brott.
              Men den personliga integriteten påverkas också av många beslut
              på helt andra områden. När det gäller att komma åt allvarlig brottslighet
              behöver polisen effektiva verktyg och arbetsmetoder. Detta ställer
              krav på att lagstiftningen kan anpassas och moderniseras. Inom
              ramen för det arbetet måste det göras noggranna avvägningar mellan
              intresset av en effektiv brottsbekämpning och enskildas integritetsintressen.
              Min och regeringens ambition är att den personliga integriteten
              ska skyddas och att oskyldigas rätt värnas i all lagstiftning.
            </seg>
            <seg n="693f6c16">
              I maj 2006 tillsattes en särskild utredare för att överväga i
              första hand hur och i vilken utsträckning brottsmisstänkta personer
              som har utsatts för hemliga tvångsmedel ska underrättas om det
              i efterhand. Utredaren ska också överväga om och i vilken utsträckning
              underrättelse kan lämnas till andra identifierbara personer, som
              till följd av tvångsmedelsanvändningen fastän det kanske har varit
              ovidkommande har kommit med i brottsutredningen. Utredaren ska
              dessutom överväga om systemet med offentliga ombud behöver förbättras.
              Uppdraget ska redovisas senast den 15 november 2006 alltså ganska
              snart.
            </seg>
            <seg n="0819bd18">
              I promemorian Hemliga tvångsmedel m.m. under en stärkt parlamentarisk
              kontroll har det föreslagits att det under regeringen ska inrättas
              en särskild nämnd med parlamentarisk representation och med uppgift
              att löpande granska att myndigheternas användning av hemliga tvångsmedel
              med mera sker i enlighet med gällande författningar. Promemorian
              har remissbehandlats och bereds för närvarande i Justitiedepartementet.
              Den särskilde utredaren som överväger frågan om underrättelse
              till enskild gör dessutom inom ramen för sitt uppdrag ytterligare
              avvägningar och överväganden om hur en sådan granskning av användningen
              av hemliga tvångsmedel kan utformas.
            </seg>
            <seg n="b52c09d2">
              Det pågår således ett arbete med de frågor som Lena Olsson har
              tagit upp. Regeringen avser att återkomma med besked rörande dessa
              frågor. Det är enligt min mening angeläget att regelverket kring
              tvångsmedel, exempelvis hemlig rumsavlyssning, kringgärdas av
              väl avvägda regler till skydd för den enskildes integritet.
            </seg>
          </u>
          <note type="speaker" n="7ffcc365">
            Anf. 81 LENA OLSSON (v):
          </note>
          <u who="lena_olsson_bb92b4" xml:id="i-3e1e5c9d3911e3c0-0" n="c9d46a70">
            <seg n="5c57730b">
              Fru talman! Jag vill tacka ministern för svaret, men jag anser
              inte att det var så mycket svar på mina frågor. Det var svävande
              och inte konkret.
            </seg>
            <seg n="fa6dcfd4">
              Jag vill än en gång hänvisa till regeringsförklaringen där det
              sägs att stor hänsyn ska tas till den personliga integriteten.
              Jag kan inte i ministerns svar se att det föreslås några som helst
              konkreta åtgärder om hur detta ska gå till eller hur man ska skydda
              människor från integritetskränkande situationer.
            </seg>
            <seg n="f6ab9a0c">
              Ministern sade också i sitt svar att ambitionen är att den personliga
              integriteten ska skyddas och att oskyldigas rätt ska värnas i
              all lagstiftning. Men det är precis som jag sade förut, nämligen
              att några konkreta förslag på detta viktiga område borde väl finnas
              i dag. Det har utretts mycket. Jag vet att det kommer förslag
              snart. Finns det någon som helst diskussion i Regeringskansliet
              om detta?
            </seg>
            <seg n="2145db60">
              Det finns förslag om en utredning av en tvångsmedelsnämnd. Kan
              jag i dag få något som helst besked om denna blir verklighet?
              Om den blir av, avser ministern att det ska finnas representanter
              från varje riksdagsparti i denna? Jag frågar än en gång eftersom
              jag upplevde svaret som lite svävande.
            </seg>
            <seg n="a86c2f47">
              Det gäller likaså frågan om personer som felaktigt utsätts för
              hemliga tvångsmedel. Detta är en viktig fråga anser jag eftersom
              det handlar om förtroendet för vårt rättsväsende. Finns det i
              dag något konkret på detta område som kan sägas eller utlovas
              för att lugna ned upprörda?
            </seg>
            <seg n="3dd241f6">
              Hur förhåller sig regeringens planer på att införa buggning till
              allt det som har tagits upp? Borde man inte bereda Integritetsskyddskommitténs
              arbete först? Vänsterpartiet var pådrivande, ministern, för att
              Integritetsskyddskommittén skulle tillsättas.
            </seg>
            <seg n="ce4e88c8">
              Ministern var även positiv till den förra regeringens förslag
              om att införa preventiva tvångsmedel där man kan använda till
              exempel telefonavlyssning utan konkret brottsmisstanke. Det gör
              mig också orolig eftersom det inte behövs någon klar eller konkret
              brottsmisstanke. Det kan då utsätta många för kränkningar. Hur
              ska man förhålla sig till och värna den personliga integriteten
              i den frågan?
            </seg>
          </u>
          <note type="speaker" n="9d68968d">
            Anf. 82 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-bd3a8210db273fe1-1" n="d1652844">
            <seg n="4e345fb2">
              Fru talman! Det är lite magstarkt att påstå att jag inte ger
              några konkreta besked. Jag berättade att vi får resultatet av
              en utredning vad gäller underrättelseskyldigheten om ungefär två
              veckor. Det är ett viktigt underlag just i fråga om att i efterhand
              få veta om man har varit utsatt för hemliga tvångsmedel. Det vore
              magstarkt av mig att strunta i att det kommer ett sådant underlag
              och tala om hur det ska vara redan innan jag har fått resultatet.
            </seg>
            <seg n="f03f1e0a">
              När det gäller hemlig rumsavlyssning har riksdagen valt att bordlägga
              frågan. Det finns en diskussion. Där har mitt parti en något annorlunda
              uppfattning än frågeställarens parti och även partier som ingår
              i alliansen. Vad som då kommer att hända är att vi lyfter på de
              stenar som behöver lyftas för att vi ska känna att det är mer
              betryggande när vi inför regler för att polisen ska kunna använda
              hemlig rumsavlyssning.
            </seg>
            <seg n="cf5c87cb">
              Nog finns det ett konkret arbete i gång för att syna de här frågorna.
              Men jag tycker ändå att det är väsentligt att säga att frågorna
              är besvärliga.
            </seg>
            <seg n="ba0015fe">
              Om vi tar den utredning om tvångsmedelsnämnd som gjordes under
              den tid som Vänsterpartiet satt som stödparti till regeringen
              kom det ett förslag som fick våldsam kritik. Innan jag tar ställning
              till exakt hur den nämnden ska se ut och talar om vilka partier
              som ska vara med och hur många det ska vara vill jag ta del av
              remissinstansernas synpunkter, den ytterligare beredning som görs
              och annat. Det må förlåtas mig och regeringen om vi inte levererar
              det svaret inom två veckor.
            </seg>
            <seg n="1994cd85">
              Jag tycker det har jag sagt i den här kammaren många gånger att
              det är väsentligt att det parlamentariska inslaget är starkt i
              den granskning som man gör av användningen av hemliga tvångsmedel.
              Jag har många gånger kritiserat exempelvis den skrivelse som årligen
              lämnas till riksdagen om hur användningen har sett ut och gör
              nu vad jag kan, vilket också är konkret, och vad som går att göra
              på det underlag som finns för att den skrivelsen ska vara lite
              mer intressant att ta del av för riksdagsledamöterna. Det hände
              inte mycket under de år som Vänsterpartiet satt med och styrde
              och ställde.
            </seg>
            <seg n="1d72f062">
              Jag kommer att göra mitt bästa, för jag tycker att de här frågorna
              är oerhört centrala. Men jag måste säga att just när det gäller
              bekämpningen av grov organiserad brottslighet är jag något mer
              benägen att lätta lite grann på integritetsskyddet. Däremot måste
              man sätta integritetsfrågorna i ett helhetssammanhang, och det
              var frågeställaren inne på. Jag tror att det är viktigt att få
              den helhetssynen, och därför är det naturligtvis väsentligt när
              den utredningen kommer. Tyvärr tror inte jag att det går att stoppa
              världen i väntan på det, och det är därför som vi har några förslag
              i pipeline och också har varit beredda att säga ja till några.
            </seg>
          </u>
          <note type="speaker" n="c8a88e57">
            Anf. 83 LENA OLSSON (v):
          </note>
          <u who="lena_olsson_bb92b4" xml:id="i-3e1e5c9d3911e3c0-1" n="c9d46a70">
            <seg n="98ee744d">
              Fru talman! Nej, stoppa verkligheten kan man väl aldrig göra.
              Jag tycker att det är bra att ministern värnar om de här integritetsfrågorna.
            </seg>
            <seg n="9cdb6824">
              Men den uppfattning jag får när jag läser svaret är att det inte
              är så mycket konkret, men det är många vackra ord om hur man ska
              värna den personliga integriteten. Det nämns i regeringsförklaringen.
              Det nämns också i budgeten, där man skriver: Lagstiftningen moderniseras.
              användning av tvångsmedel anpassas och moderniseras. Det arbetet
              ställer höga krav på att det sker en noggrann avvägning mellan
              intresset av en effektiv brottsbekämpning och enskildas integritetsintressen
              i olika avseenden. Regeringen avser att återkomma till frågan
              om vilka överväganden som kan behöva göras i anledning av propositionen
              om hemlig rumsavlyssning, buggning.
            </seg>
            <seg n="4104dc1e">
              Visst är det här väldigt svåra frågor det har jag full förståelse
              för. Men för att rättsväsendet ska ha förtroende hos allmänheten
              är det samtidigt väldigt viktigt att den personliga integriteten
              skyddas så mycket som möjligt. Vi kan ta till exempel buggning,
              där det är väldigt grannlaga. När det gäller telefonavlyssning
              utsätts man också för kränkning om det är vanliga människor som
              inte har något med brottet att göra. Men när det gäller buggning
              och rumsavlyssning kan det gälla väldigt många människor.
            </seg>
            <seg n="547947d8">
              Beatrice Ask tycker att det är magstarkt att säga mer. Men jag
              är orolig för de människor som blandas in i saker och ting som
              de inte har någonting att göra med. Därför ställer jag de här
              frågorna. Det finns mycket text och många fina ord, men kan du
              på något vis komma med någonting konkret för att värna den personliga
              integriteten?
            </seg>
          </u>
          <note type="speaker" n="7e1eab01">
            Anf. 84 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-bd3a8210db273fe1-2" n="d1652844">
            <seg n="e943d1f4">
              Fru talman! När det gäller det nya verktyget hemlig rumsavlyssning
              är det riksdagen som har bestämt att det ärendet ska vara bordlagt
              i tolv månader därför att man vill ha en second thought . Vad
              jag kan göra är då att plocka fram ett bättre underlag och bereda
              frågan på de punkter där jag vet att riksdagspartierna har haft
              synpunkter. Jag har då berättat att det kommer utredningsresultat
              och annat på det området och att jag kommer att arbeta med de
              frågorna för att vi när riksdagen är beredd så småningom ska kunna
              lägga ett nytt och bättre förslag på riksdagens bord. Det är en
              konkret sak.
            </seg>
            <seg n="8180597c">
              Det andra är att i fråga om det vi får i den skrivelse som riksdagen
              kommer att få på sitt bord ganska snart, där man berättar hur
              man har använt hemliga tvångsmedel som finns i dag, är min konkreta
              ambition och det arbete som pågår inriktat på att det ska bli
              tydligare och mer intressant för ledamöterna att ta del av på
              vilket sätt hemliga tvångsmedel används och i vilken utsträckning
              de har varit till nytta. Det tycker jag är någonting som man kan
              göra ganska snabbt och konkret.
            </seg>
            <seg n="894cf8d1">
              Men det handlar naturligtvis också om ett vidare perspektiv.
              På mitt område ligger det till exempel i yttrande- och tryckfriheten.
              Så sent som i går kom det medierapportering om hur enskilda människor
              hängs ut på webbsidor beroende på att lagstiftningen är rackig.
              Jag har varit ute och diskuterat det och tycker att det är viktigt
              med den granskning som yttrande- och tryckfrihetsutredningen har
              att göra när det gäller hur den här typen av webbsidor fungerar
              i förhållande till den viktiga yttrandefriheten. Här har vi återigen
              ett gränssnitt som är besvärligt.
            </seg>
            <seg n="de133f3b">
              Jag anser inte att det är rimligt att människor som har avtjänat
              sitt straff hängs ut på det sättet. Jag tycker att det är tråkigt,
              och jag tror att det undergräver en bra kriminalpolitik. Men jag
              anser också att det finns risk för att människor förtalas och
              kanske i orätta sammanhang hängs ut i vissa frågor. Det måste
              den här utredningen granska.
            </seg>
            <seg n="65e8114f">
              Då kan man säga så här: Ministern har inget konkret att komma
              med. Nej, men jag har lyft fram en fråga och talat om att jag
              anser att det är otroligt viktigt med den granskning av utvecklingen
              på det här området som just den utredningen gör. Jag kan lova
              att jag inte kommer att sitta med armarna i kors när vi har den
              här typen av svåra avvägningar. Men det är möjligt att det blir
              mångordigt när man talar om att det inte är helt enkelt.
            </seg>
            <seg n="59f5c6cc">
              Vad gäller tvångsmedelsnämnden var det så att det förslag som
              togs fram av en utredning under den förra regeringen fick mycket
              kritik. Vi tittar på det och vi tittar på remissinstanserna för
              att se vad vi kan göra för att alla ska bli lite mer nöjda. Min
              ambition är att riksdagen ska känna sig trygg i förvissningen
              om att den här typen av metoder på brottsbekämpningsområdet används
              enligt de lagar och intentioner som riksdagen har haft. Det ska
              vi göra så bra som möjligt.
            </seg>
            <seg n="90ce632a">
              Däremot kommer jag som minister att vara rätt noga med att invänta
              utredningsresultat och kanske också ta del av remissynpunkter
              innan jag talar om hur det ska vara. Som riksdagsledamot var jag
              rätt trött på folk som ständigt visste allting trots att frågan
              inte var beredd och utredd. Om man inte är beredd att lyssna på
              den som har haft i uppdrag att se över hur ett problem bäst kan
              lösas ska man inte delta i det arbetet. Därför kommer jag i alla
              fall att ha den ambitionen.
            </seg>
            <seg n="6b89dab7">
              Därför väntar jag med spänning på det resultat som jag kommer
              att få om några veckor av utredningen som ska titta på hur man
              ska rigga ordningen för att den som har blivit avlyssnad ska få
              veta det. Jag tycker också att det är ett sätt att värna de här
              frågorna på ett seriöst vis.
            </seg>
          </u>
          <note type="speaker" n="2c4fc866">
            Anf. 85 LENA OLSSON (v):
          </note>
          <u who="lena_olsson_bb92b4" xml:id="i-3e1e5c9d3911e3c0-2" n="c9d46a70">
            <seg n="0ed8795c">
              Fru talman! Jag får tacka för det och avsluta med att säga att
              jag tycker att det här är en väldigt viktig fråga. Jag vet att
              också ministern tycker det.
            </seg>
            <seg n="7c002196">
              När det gäller den personliga integriteten, avlyssning och så
              vidare, där många kommer att bli inblandade, har vi sett exempel
              på att det har hänt förut både i Sverige, i forna Sovjet och så
              vidare, och det vill jag absolut inte ha tillbaka.
            </seg>
            <seg n="31027915">
              Du säger också att riksdagen ska känna sig trygg. Vad vore då
              mer tryggt än om en tvångsmedelsnämnd representerades av alla
              partier? Då kunde ju alla känna sig trygga i det.
            </seg>
            <seg n="0d83f91e">
              Jag får tacka ministern för svaret.
            </seg>
          </u>
          <note type="speaker" n="83053da1">
            Anf. 86 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-c2a814d8519ba476-0" n="d1652844" next="i-77c3c5976bd1aaea-0">
            <seg n="843316f9">
              Fru talman! Jag vänder mig lite grann mot påståendet att de hemliga
              tvångsmedlen drabbar väldigt många. Man ska nog ändå vara klar
              över att de regelverk som vi har och den ordning vi ska ha innebär
              att det ska vara ganska noga avvägt innan man går in med användningen.
              Det ska också vara en begränsad användning.
            </seg>
            <seg n="9307a4c1">
              Det kräver otroliga resurser att exempelvis avlyssna eller följa
              teletrafik eller någonting annat och att bearbeta materialet.
              De rättsvårdande myndigheterna har inte råd att göra det på bred
              front, tack och lov. Det ska vara noggrant med regelverket innan
              man får använda dessa medel. Men en och annan kommer att drabbas
              oskyldigt. Det är då det är så viktigt att reglerna finns där,
              för att rätta till det.
            </seg>
            <seg n="f26d7530">
              Sedan gällde det detta med riksdagens trygghet. Ja, tryggheten
              måste ju ligga i att vi är noga med hur vi utformar lagstiftningen
              men också att vi får en återrapportering och att systemen för
              granskning av polis och annat fungerar på ett sätt som vi kan
              känna oss nöjda med.
            </seg>
            <seg n="b05a1bde">
              Men, som sagt, vi har i dag en organiserad brottslighet som ställer
              otroliga krav. Det otrevliga är att de kriminella är oerhört snabba
              med att ta till sig nya verktyg och metoder. Den kriminaliteten
              är väldigt svår att bekämpa, och det är svårt att förebygga mycket
              allvarliga kriminella handlingar. I den meningen är jag övertygad
              om att vi kommer att få en del besvärliga frågor där vi ändå tvingas
              att ta steg som vi inte är riktigt glada över och som vi önskar
              att vi hade sluppit. Men det måste vi då väga både mot vilka skador
              som kriminaliteten kan åstadkomma och mot vilken typ av samhälle
              vi får, om risken är för stor att vi granskar och synar människor
              alldeles i onödan, för det vill ingen av oss ha.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="f8787da2">
            Ajournering
          </note>
          <note n="918fbda0">
            Kammaren beslutade kl. 16.01 på förslag av andre vice talmannen
            att ajournera förhandlingarna till kl. 18.00.
          </note>
          <u who="beatrice_ask_00e90e" xml:id="i-77c3c5976bd1aaea-0" n="d1652844" prev="i-c2a814d8519ba476-0">
            <seg n="3e277e7f">
              Återupptagna förhandlingar
            </seg>
          </u>
          <note n="5f9dde43">
            Förhandlingarna återupptogs kl. 18.00.
          </note>
          <note n="aca0072d">
            17 § Svar på interpellation 2006/07:17 om eventuella förändringar
            av socialförsäkringssystemets grunder
          </note>
          <note type="speaker" n="e7fe53a0">
            Anf. 87 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-32f512751e971ee7-0" n="6d7d68fa">
            <seg n="72fa7630">
              Herr talman! LiseLotte Olsson har ställt följande frågor till
              mig angående socialförsäkringssystemet:
            </seg>
            <seg n="570d5567">
              Låt mig först säga att det bästa instrumentet för att utjämna
              orättvisor är att ge alla en chans att komma in på arbetsmarknaden.
              Detta gäller såväl män som kvinnor som för grupper med olika förutsättningar
              i övrigt.
            </seg>
            <seg n="82fd48b4">
              Under den senaste tioårsperioden har de svenska sjuktalen varierat
              kraftigt över tid samtidigt som de har varierat på en hög nivå.
              Antalet långtidssjukskrivna har nått nivåer helt utan tidigare
              motsvarighet, sjukskrivningar som för alltför många personer har
              blivit en väg ut ur arbetslivet.
            </seg>
            <seg n="8b5757e3">
              I september 2004 beslutade den dåvarande regeringen att tillsätta
              en särskild utredare med uppgift att göra en genomgripande analys
              av socialförsäkringarna i ett brett perspektiv. Utredningen ska
              under utredningstiden ta fram material och information som underlag
              till en bred och folkbildande debatt om dagens och framtidens
              socialförsäkring och har av detta skäl löpande publicerat ett
              antal skrifter. Utredaren ska redovisa sin utredning den 1 november
              i år.
            </seg>
            <seg n="ed52da32">
              I direktivet, som den dåvarande regeringen beslutade om, anges
              bland annat att nästa steg i syfte att reformera sjukförsäkringen
              ska vara en parlamentarisk utredning. Företrädare för de partier
              som utgör den nuvarande regeringen föreslog dock redan då den
              särskilda utredaren tillsattes att man i stället omgående skulle
              tillsätta en parlamentarisk utredning med uppgift att lämna förslag
              till en reformerad sjukförsäkring.
            </seg>
            <seg n="c072eb34">
              Alliansregeringens mål är bland annat att Sverige ska bli ett
              land med full sysselsättning, eftersom arbete inte bara är individens
              främsta ekonomiska grundtrygghet utan också den ekonomiska grund
              varpå hela vårt samhälle vilar. Den trygghet som arbete ger måste
              emellertid kompletteras med ett långsiktigt, stabilt socialförsäkringssystem,
              inte minst nu när vi lever i en tid då den internationella konkurrensen
              blir allt hårdare för svenska företag och jobb och därmed leder
              till stora förändringar på arbetsmarknaden. Det är då alldeles
              särskilt angeläget att människor känner en trygghet i sin vardag
              och därför törs bejaka förändringar och utveckling.
            </seg>
            <seg n="caf94a7b">
              Regeringen har nu i budgetpropositionen aviserat att det snarast
              möjligt ska tillsättas en parlamentarisk utredning angående en
              reformerad socialförsäkring.
            </seg>
            <seg n="60a5f8dd">
              En översyn och reformering av socialförsäkringssystemet är ett
              omfattande arbete som måste få ta den tid som behövs, eftersom
              ambitionen är att ett reformerat system måste utmärkas av både
              stabilitet och långsiktighet samt omfattas av flertalet. De viktiga
              och grundläggande frågor som LiseLotte Olsson ställer kommer givetvis
              att finnas med i det arbete som nu ligger framför mig och regeringen
              samt den parlamentariska utredning som ska arbeta med dessa frågor.
            </seg>
          </u>
          <note type="speaker" n="4104eb47">
            Anf. 88 LISELOTTE OLSSON (v):
          </note>
          <u who="liselotte_olsson_703108" xml:id="i-a00ce0749af50afb-0" n="7aa8cd5c">
            <seg n="bb243190">
              Herr talman! Jag vill tacka för svaret. Jag tänker börja den
              här interpellationsdebatten med en historielektion, då jag tror
              att det finns brister när det gäller insikten och kunskapen om
              varför vi har en socialförsäkring. Jag läser från Försäkringskassans
              hemsida på lättläst svenska:
            </seg>
            <seg n="4891b14a">
              Socialförsäkringen ska ge trygghet hela livet. Tryggheten är
              extra pengar när man behöver det. Det kan vara när man blir sjuk
              och man har eller får funktionshinder, när man blir förälder,
              när man blir för gammal för att arbeta eller går i pension.
            </seg>
            <seg n="ebd0e9cb">
              Grunden till dagens försäkringskassa är föreningar sjukhjälpekassor
              hette det då som startades för att kunna hjälpa till när man blev
              sjuk och inte kunde arbeta och få lön. År 1913 gick staten in
              och gav dessa föreningar pengar. Namnet blev då sjukkassor. År
              1955 startade den första försäkringskassan. Samtidigt kom lagen
              om allmän sjukförsäkring. Sedan dess har systemet byggts ut. I
              dag innefattar det 44 ärendeslag.
            </seg>
            <seg n="e24437a8">
              Nu vill högerregeringen slå sönder en av grundvalarna för människornas
              trygghet, kunskapen och känslan att veta att mitt liv och min
              ekonomi inte rasar ihop om jag har oturen att bli sjuk. Den generella
              och solidariska välfärdsmodellen attackeras just nu från höger.
              Åsikter som att Sverige har väldigt höga kostnader för den sociala
              välfärden, att sjukförsäkringen överutnyttjas och att svenska
              folket fuskar hej vilt sprids som sanningar. De sjukskrivna jagas
              och ifrågasätts.
            </seg>
            <seg n="cedd6f62">
              I mitt hemlän Västerbotten leder vi ligan när det gäller att
              sänka sjuktalen. Statistik från augusti visar att Västerbotten
              nått 81 % av målet. Snittet i Sverige i övrigt är 65 % ungefär.
              Samtidigt som Västerbotten leder sjuktaletligan beviljas färre
              sjuk- och aktivitetsersättningar än i övriga riket. Samtidigt
              som det sker vittnar fackföreningar, insändare och folk som ringer
              om att människor har nekats sjuklön och inte vet hur de ska få
              pengar till hyran.
            </seg>
            <seg n="601dc185">
              I stället för att se och erkänna att det finns ett systemfel
              människor, kanske främst kvinnor slits ut i allt trängre organisationer
              har pendeln svängt. Nu ser man det som den enskildes ansvar och
              förskyllan om hon eller han blir sjukskriven.
            </seg>
            <seg n="ce4bac88">
              Angreppet mot sjukförsäkringen sker från flera fronter. Det handlar
              om jakt och ifrågasättande av de sjuka. Ett exempel från budgeten
              är att ni föreslår att arbetsgivaren ska ha rätt att begära sjukintyg
              från första dagen. Det i sig är ett förslag som jag inte tror
              att de arbetstyngda vårdcentralerna gör vågen för precis.
            </seg>
            <seg n="1f263333">
              Det handlar också om en urholkning av inkomstbortfallsprincipen.
              Redan i dag är det många som inte får de tänkta 80 procenten av
              lönen. Med er sänkning av taket blir det ännu fler. Det är en
              försämring som drabbar människor med låga löner och medellöner,
              undersköterskor och lärare, för att nämna några. Samtidigt som
              taket sänks ändrar ni i bestämmelserna och beräkningsgrunden,
              vilket i praktiken också innebär en sänkning av sjukersättningen.
            </seg>
            <seg n="e4823979">
              Ni öppnar för olika speciallösningar för försäkringstagare. Ni
              har börjat med privatiseringen av trafikförsäkringen. Vad kommer
              härnäst? Är det sjukkostnaden för rökare?
            </seg>
            <seg n="07725150">
              Om man slår ihop era förslag är det tydligt att ni inom högeralliansen
              öppnar för privata försäkringslösningar. När jag som individ inte
              känner mig trygg och vet att jag klarar av att behålla min ekonomiska
              standard trots oturen att bli utsliten på jobbet väcks tanken
              att jag nog måste skaffa mig en privat försäkring.
            </seg>
          </u>
          <note type="speaker" n="a0d9a075">
            Anf. 89 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-32f512751e971ee7-1" n="6d7d68fa">
            <seg n="901f98f5">
              Herr talman! Jag skulle vilja klarlägga ett par saker. När det
              gäller arbetslinjen så värnar vi den. Det gör vi för att vi värnar
              människorna, inte systemen. I dag finns det i vårt sjukförsäkringssystem
              många människor som har blivit ditförda för att vi har misslyckande
              och brister i samhället i övrigt. Sjukvården fungerar inte. Köerna
              är långa. Rehabilitering finns nästan inte att få tag på. Vi ser
              att det är svårt att få jobb. Det största utanförskapet i dag
              är alla arbetslösa.
            </seg>
            <seg n="101d4e38">
              Om vi tittar på dem som befinner sig i detta system vet jag att
              det finns folk som faktiskt skulle vilja ha hjälp att få ett arbete,
              men det har inte gått att få med den tidigare regeringens politik.
              Därför har de fått komma in i sjukförsäkringen. Jag vet att de
              gått länge innan de fått vård och behandling. Därför har förtidspension
              eller sjukersättning varit den enda lösningen.
            </seg>
            <seg n="64bd1cba">
              Det finns i dag en dörr in i sjukförsäkringen för många som behöver
              det på grund av sjukdom eller arbetsskada, och det är för dem
              som vi ska ha ett hållbart och tryggt försäkringssystem så att
              de hela tiden ska kunna lita på systemet. Men för dem som befinner
              sig där av andra anledningar, som fortfarande har en arbetsförmåga
              kvar, eller som velat ha hjälp att komma ut genom den dörren,
              har dörren nästan gått i baklås.
            </seg>
            <seg n="b7ef4d04">
              Det är i dag väldigt få, färre än 1 %, av dem som har förtidspension
              som kommer tillbaka ut i arbetslivet. Dem vill vi hjälpa. Vi vill
              hjälpa genom att stärka människorna i systemen. Om det inte är
              nödvändigt ska man inte behöva gå in i sjukförsäkringssystemet.
              Vi ska i stället se till att de får vård i tid genom en vårdgaranti
              och att de får arbete. Vi ska underlätta för arbetsgivaren att
              vilja och våga anställa genom att vi tar bort medfinansieringen
              samt arbetsgivaravgiften för dem som stått länge utanför arbetsmarknaden.
              Vi ser till att stödja och hjälpa dem.
            </seg>
            <seg n="dca1e373">
              Det handlar om att rädda systemet, att värna systemet, att se
              till att det finns tillräckligt mycket så att vi kan erbjuda hjälp
              för de personer som verkligen behöver det. För dem som däremot
              inte behöver eller vill ha det ska vi ha andra åtgärder, vilket
              alliansregeringen lagt fram åtskilliga förslag om. Det tror jag
              inte att interpellanten kunnat missa.
            </seg>
            <seg n="7ff07118">
              När det gäller fusket vill jag bara ge en kort kommentar om det.
              Det är ju inte vi som säger att det finns ett överutnyttjande
              av socialförsäkringarna. Det är faktiskt Försäkringskassan som
              säger det, och till skillnad från interpellanten litar jag på
              Försäkringskassans undersökningar där de skriver att Försäkringskassan
              utifrån de slumpmässiga kontroller som sedan juli 2005 gjorts
              skattat att det kan ha betalats ut omkring 1 miljard kronor för
              mycket under 2005 på grund av fusk eller överutnyttjande, som
              jag väljer att säga. Det är just de personerna, de som har en
              arbetsförmåga kvar, som vi ska stödja och hjälpa så att de inte
              går in i systemet. Då får vi också bättre möjligheter att hjälpa
              dem som faktiskt behöver det.
            </seg>
          </u>
          <note type="speaker" n="9377edcd">
            Anf. 90 LISELOTTE OLSSON (v):
          </note>
          <u who="liselotte_olsson_703108" xml:id="i-a00ce0749af50afb-1" n="7aa8cd5c">
            <seg n="40f416c3">
              Herr talman! Som vänsterpartist är jag förstås väldigt kritisk
              till regeringens förslag i budgeten, och jag är även kritisk till
              statsrådets sätt att beskriva verkligheten. Självklart ska vi
              ha dörren kvar, men jag upplever det som att det redan tidigare
              och ännu tydligare med deras politik nästan bara finns en glipa
              i den dörren och att det är mycket svårt att ta sig in genom den.
              Det är där problemet ligger. Det handlar alltså inte om att det
              är svårt att ta sig ut, vilket är regeringens version av det hela,
              och jag tycker inte att det interpellationssvar som jag tidigare
              fick av statsrådet varit speciellt klargörande.
            </seg>
            <seg n="2e50752c">
              Självklart är det bäst att människor arbetar, och även Vänsterpartiet
              vill skapa fler arbeten. Men jag förstår inte hur sänkta tak och
              ersättningsnivåer i sig skapar fler jobb och underlättar för sjuka
              människor att gå tillbaka till arbetet. Nej, jag tror att det
              bakom de orden finns en hemlig agenda där man vill visa att genom
              att sänka ersättningarna vid sjukdom ska man tvinga sjuka tillbaka
              till arbetet. Det kan vara förödande på sikt. Jag tror att vi,
              om vi helt och hållet tog bort en del av de korttidssjukskrivningar
              som vi har i dag, skulle få ännu längre långtidssjukskrivningar.
              Genom att misstänktliggöra de sjuka, och hela sjukförsäkringssystemet,
              öppnar ni för en systemförändring. Det är där min huvudkritik
              ligger.
            </seg>
            <seg n="c66175cd">
              Våra trygghetssystem har byggts upp under lång tid, och de har
              varit redskap för att kunna utjämna klass- och könsskillnader
              och fördela resurser över hela livet. De ekonomiska offentliga
              trygghetssystemen ska komma alla invånare till del som en rättighet.
              Vi har inte nått ända fram. Det vill jag inte säga att vi gjort
              i Sverige, men vi har varit en bra bit på väg, bland annat genom
              de borttagna och höjda taken de som ni vill sänka.
            </seg>
            <seg n="c451b7fc">
              Det finns forskare som menar att Sverige genom de generella inkomstrelaterade
              socialförsäkringarna och den individuella inkomstbeskattning som
              vi har stimulerar till arbete. Fattigdomsfällorna undviks och
              det lönar sig för kvinnor och låginkomsttagare att arbeta. Jag
              menar och tror att vi riskerar att med era förslag slå sönder
              de grundprinciper som vi trots allt verkar vara överens om. Jag
              tror att ni genom era förslag gör människor mer otrygga och ökar
              den ekonomiska stress som många redan i dag befinner sig i. Det
              i sin tur kommer att öka sjuktalen tyvärr.
            </seg>
          </u>
          <note type="speaker" n="2676dbbb">
            Anf. 91 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-32f512751e971ee7-2" n="6d7d68fa">
            <seg n="5138cb37">
              Herr talman! Först till frågan om den parlamentariska utredning
              som ska komma och som interpellanten värnar om. När vi satt i
              opposition ville vi att det skulle bli en parlamentarisk utredning
              från början, men det sade Vänstern nej till, vilket är lite märkligt.
              Därför tycker vi att det är väldigt bra om ni nu ansluter er till
              detta. Vi ville ha en parlamentarisk utredning men fick inte igenom
              det i denna riksdag. I så fall hade ni för lite inflytande över
              den regering som ni under många år samarbetade med. Jag beklagar
              om ni hade så lite inflytande. Vi hade kanske kunnat komma en
              ännu längre bit på vägen.
            </seg>
            <seg n="7f196f61">
              Anna Hedborgs utredning som nu ska presenteras, inte den 1 men
              väl den 9 december för den har senarelagts, ser jag med spänning
              fram emot. Den har den föregående regeringen skrivit direktiv
              till. Jag stöder absolut de direktiven och ser alltså med spänning
              fram emot vad som ska presenteras. Det är emellertid ett underlag
              och en analys som ska ingå i den nya parlamentariska utredningen
              där vi kommer att titta på alla dessa svårigheter, hinder och
              möjligheter.
            </seg>
            <seg n="7fb54d84">
              För mig handlar det inte om att värna system. För mig handlar
              det om att värna människor, särskilt dem som behöver det allra
              mest. Det är för deras skull vi ska se till att vi får ett tryggt
              och hållbart system som hjälper dem också på sikt.
            </seg>
            <seg n="117b4f70">
              Vi kan i dagens DN läsa en artikel skriven av Curt Malmborg.
              Jag tycker att det är en mycket välskriven och viktig artikel
              där han just pekar på alla de problem som i dag finns för många
              människor. I dag är det ju så att man väntar på en åtgärd, och
              sedan väntar man på en ytterligare åtgärd, och sedan på ytterligare
              en och sedan har det gått ett år. Vi måste självklart se till
              att sjukskrivningsprocessen snabbas upp. Vi gör nu en mängd bra
              och smarta saker samtidigt för den som lider av ohälsa eller har
              en skada för att se till att han eller hon inte går så länge att
              förtidspensionen blir bestående.
            </seg>
            <seg n="fdf8358b">
              Riksrevisionen har skrivit en rapport som heter Förtidspension
              utan återvändo . Det är den verklighet som funnits de senaste
              åren när bland annat Vänsterpartiet varit medansvarigt i regeringen.
              Förtidspension utan återvändo, skriver Riksrevisionen. Det vill
              vi ändra på. Vi vill ge dem som kan och orkar en möjlighet att
              få komma ut på arbetsmarknaden. Vi vill underlätta för arbetsgivarna
              så att de kan anställa.
            </seg>
            <seg n="e88513fc">
              Det är ju omtänksamt av höginkomsttagarna att kritisera vårt
              borttagande av taket i sjukförsäkringen, men vi gör det för att
              vi i stället vill lägga de pengarna på skattesänkningar för dem
              som har låga inkomster. Det är en prioritering som vi gjort och
              som jag är stolt över.
            </seg>
            <seg n="08785a37">
              Alltså: Hjälp och stöd till de människor som behöver det för
              att få ett arbete samt vård och omsorg så att de kanske inte behöver
              gå in i sjukförsäkringssystemet. För dem som inte kan och inte
              orkar arbeta ska vi däremot ha ett hållbart och tryggt sjukförsäkringssystem,
              och jag hoppas att vi kommer att bli så överens över blockgränserna
              som det över huvud taget är möjligt. Det tycker jag att de personerna
              är värda.
            </seg>
          </u>
          <note type="speaker" n="e0f036b1">
            Anf. 92 LISELOTTE OLSSON (v):
          </note>
          <u who="liselotte_olsson_703108" xml:id="i-a00ce0749af50afb-2" n="7aa8cd5c">
            <seg n="58dd4d4b">
              Herr talman! Självklart är de värda det, och att vi ska ha ett
              hållbart och tryggt system ställer jag förstås upp på. Sedan tror
              jag inte att vi menar riktigt samma sak när det gäller hur systemet
              ska vara utformat. Och jag håller med också jag beklagar att vi
              hade för lite att säga till om i den förra regeringen. Vi sade
              dock inte nej. Det vi sade nej till var de direktiv som ligger
              till grund för Anna Hedborgs utredning.
            </seg>
            <seg n="06681112">
              Att det finns mycket fel i dagens system är helt klart. Ett av
              de stora felen är att många hamnar mellan stolarna, precis som
              du säger. De åker från den ena åtgärden till den andra, och ingen
              tar riktigt ansvaret. Det måste vi hjälpas åt att lösa, absolut.
            </seg>
            <seg n="4e4cd4b7">
              Att sänka taken handlar inte bara om höginkomsttagare, även om
              man kanske vill framställa det så. Det handlar om människor i
              normala inkomstlägen. Som jag sade tidigare handlar det exempelvis
              om en lärarlön, en undersköterskelön, en förskollärarlön. Det
              är de som kommer att drabbas av de sänkta taken.
            </seg>
            <seg n="a5ef9366">
              Jag tycker att det är mycket positivt att ni vill fortsätta att
              ha den utredning som tillsatts parlamentariskt. Det vill vi vara
              med på, och jag hoppas att vi får vara med och diskutera det fortsatta
              framtida socialförsäkringssystemet. Det som jag däremot är orolig
              för är att både socialförsäkringsministern och Curt Malmborg i
              den nämnda artikeln öppnar upp för ett nytt försäkringssystem
              baserat på samma principer som pensionssystemet. Det vill vi i
              Vänsterpartiet inte ha.
            </seg>
            <seg n="9c937b4a">
              Vi kan nog vara överens om att vi måste se över situationen att
              så många människor är sjukskrivna i dag och att de är det under
              så lång tid, vilket är förödande. Men jag menar att vi måste börja
              i andra änden och se på vad det är i arbetslivet och i livet i
              stort som gör människor sjuka. Vänsterpartiet har några förslag
              till lösningar. Det är förslag som innebär satsningar på välfärd
              i stället för nedskärningar.
            </seg>
            <seg n="f42fc939">
              Ett av förslagen är förkortad arbetsdag. Jag tror att det skulle
              leda till färre sjukskrivningar. Vi vill också ta bort karensdagen.
              Har man råd och möjlighet att vara hemma den dag man känner att
              man håller på att bli sjuk kanske man längre fram inte behöver
              vara långtidssjukskriven.
            </seg>
            <seg n="ae63f303">
              Slutligen och sammanfattningsvis vill jag stryka under att Vänsterpartiet
              motsätter sig privata försäkringslösningar. Vi kommer att slåss
              för en allmän, generell och generös socialförsäkring. Vänsterpartiet
              värnar om en gemensam och solidarisk sektor grundad på principen
              av var och en efter förmåga, åt var och en efter behov.
            </seg>
          </u>
          <note type="speaker" n="52f21517">
            Anf. 93 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-32f512751e971ee7-3" n="6d7d68fa">
            <seg n="f4086776">
              Herr talman! Jag ser med spänning fram emot ett arbete i denna
              parlamentariska utredning där vi på något sätt måste samordnas
              för att hitta en bra lösning som ger ett tryggt system. Då hoppas
              jag också att vi är överens om att se till att de som mer eller
              mindre ofrivilligt har hamnat i en situation av förtidspension
              också får ett batteri av åtgärder som kan hjälpa dem ut ur denna
              situation det handlar om att kunna få ett bättre arbete och om
              medfinansieringsansvaret, som jag hoppas att ni inte röstade nej
              till, så att även de med vissa problem kan få komma in på arbetsmarknaden.
              Där måste vi göra massiva insatser av olika slag för att hjälpa
              och stödja.
            </seg>
            <seg n="faa6f504">
              LiseLotte Olsson talade om privata försäkringar. Den trafikförsäkring
              som hon nämnde är ingen privat försäkring. Den är en offentlig
              försäkring som innefattar alla.
            </seg>
            <seg n="d5372c07">
              Även när det gäller Finsam, finansiell samordning, tycker jag
              att vi ska hjälpas åt så att det kommer att användas ute i kommunerna.
              Det finns i dag ett antal kommuner som inte använder denna möjlighet
              som ska motverka att folk ramlar mellan stolarna. Allianspartierna
              har talat mycket om detta. Vi kämpade för detta här i kammaren
              i tio år från det att Socialdemokraterna lade ned det tills det
              blir permanentat igen. Låt oss kämpa för Finsam och Socsam för
              att samordna insatserna i stället för att ha en mängd penningpåsar
              som personerna ska bollas mellan.
            </seg>
            <seg n="bcff3746">
              När det gäller alliansens budget och fördelningstalen kan vi
              klart konstatera att det inte blir någon snedfördelning eller
              något större glapp. Tvärtom. Vi utjämnar skillnaderna genom att
              vi ger låginkomsttagarna en större skattesänkning, och vi sänker
              taket för höginkomsttagarna.
            </seg>
            <seg n="8d579ee3">
              Välkommen in i debatten! Jag ser fram emot att fortsätta diskutera
              den här frågan.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="26ce0085">
            18 § Svar på interpellation 2006/07:9 om högre mål i äldreomsorgen
          </note>
          <note type="speaker" n="44badfba">
            Anf. 94 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-445279cf08d5ad2f-0" n="55627d71">
            <seg n="ea25c8f0">
              Herr talman! Det är roligt att få vara i denna vackra kammare
              även om den är lite tom så här dags.
            </seg>
            <seg n="2c750426">
              Eva Olofsson har frågat mig om jag kommer att vidta några åtgärder
              för att undvika att miniminivåer blir maximinivåer vid genomförandet
              av den värdighetsgaranti för äldreomsorgen som aviserades i regeringsförklaringen.
            </seg>
            <seg n="dee1599f">
              Låt mig börja med att säga att det är glädjande att det finns
              ett så stort intresse för frågor som rör kvaliteten i äldreomsorgen
              att det redan kommer interpellationer från riksdagen. Jag vill
              också lugna Eva Olofsson genom att försäkra henne om att regeringen
              inte har för avsikt att sänka ambitionsnivån i äldreomsorgen.
              Det är snarare tvärtom med stöd av de medel som avsatts höjer
              vi ambitionsnivån.
            </seg>
            <seg n="0fdb7fba">
              Regeringen har i den budget som just lagts på riksdagens bord
              föreslagit en kraftig ökning av satsningarna på äldreomsorgen
              de kommande åren. Redan nästa år ökas de statliga anslagen för
              kvalitetsförbättrande åtgärder i äldreomsorgen med nära 2 miljarder
              kronor. Satsningar på fler äldreboenden, fler läkare i äldreomsorgen,
              en utveckling av demensvården och förbättringar i det sociala
              omhändertagandet är exempel på åtgärder som leder till en värdigare
              vård och omsorg inom områden som i dag uppvisar brister.
            </seg>
            <seg n="3efa36a8">
              Många äldre är oroliga för att de eller deras närstående, när
              den dagen kommer, inte ska få den vård och omsorg som de har rätt
              till. Denna otrygghet har många negativa effekter både för den
              enskilda individen, personalen inom omsorgen och för samhället
              i stort.
            </seg>
            <seg n="847aaacb">
              Äldreomsorgen måste bedrivas på ett sätt som visar respekt för
              människovärdet. Att få komma ut i friska luften eller att få hjälp
              med en grundläggande personlig hygien måste vara en självklarhet.
              Inom all äldreomsorg behövs enkla riktlinjer som redovisar för
              den vårdbehövande, anhöriga och för personalen vad som ska gälla.
              Värdighetsgarantin ska vara en försäkran om att god vård och omsorg
              ges även när man inte längre kan föra sin egen talan. Många kommuner
              har redan infört olika typer av riktlinjer och garantier och det
              är viktigt att i det fortsatta arbetet titta närmare på dessa
              och lära av alla de goda exempel som finns.
            </seg>
            <seg n="a30ec166">
              Det är naturligtvis viktigt att en värdighetsgaranti fungerar
              som en hävstång för kvalitetsarbete och leder till konkreta förbättringar
              ute i verksamheterna. Regeringen kommer att se över utformningen
              av en värdighetsgaranti som gör det klart och tydligt för medborgarna
              vad de kan förvänta sig samtidigt som den kan följas upp och driver
              på kvalitetsarbetet.
            </seg>
            <seg n="94c901ee">
              Regeringen har helt nyligen tillträtt och som en första åtgärd
              lagt en budget som bland annat innehåller en mycket tydlig satsning
              på äldreomsorgen. Vi går nu vidare med prioriteringar och kommer
              inom kort att ytterligare precisera och konkretisera hur arbetet
              med att stödja verksamheterna att förbättra kvaliteten i äldreomsorgen
              ska genomföras. Hur en värdighetsgaranti ska se ut i detalj ber
              jag därför att få återkomma till i ett senare skede.
            </seg>
          </u>
          <note type="speaker" n="624fad6f">
            Anf. 95 EVA OLOFSSON (v):
          </note>
          <u who="eva_olofsson_b34e2b" xml:id="i-74c1573b00d55ce3-0" n="3f57b354">
            <seg n="463197f2">
              Herr talman! Jag vill börja med att tacka för svaret. Jag kan
              garantera folkhälsominister Maria Larsson att hon många fler gånger
              kommer att få glädjas åt att få debattera äldreomsorg med oss
              i Vänsterpartiet. Vi tycker att detta är en viktig fråga. Det
              handlar om att alla ska kunna åldras i trygghet och ha inflytande
              över de insatser som görs för dem, oavsett om de är kvinnor eller
              män, om de är födda i Sverige eller i annat land eller om de har
              mycket eller lite pengar att röra sig med.
            </seg>
            <seg n="3cbac16e">
              Vi i Vänsterpartiet har i många år slagits för en bättre kvalitet
              inom äldreomsorgen. Det gäller äldres säkerhet och självbestämmande,
              stödet till anhöriga och personalens möjligheter att utvecklas
              för att kunna ge en bättre äldreomsorg.
            </seg>
            <seg n="2e2d8c0d">
              Vi var väldigt stolta och glada när vi tillsammans med Socialdemokraterna
              och Miljöpartiet arbetade fram den nationella utvecklingsplanen
              för äldreomsorgen, som antogs av riksdagen i maj. När jag jämför
              detta med den budget som alliansen har lagt fram kan jag konstatera
              att det är mycket som påminner om de satsningarna. Det är mycket
              i Maria Larssons ambitioner som liknar de rejäla satsningar som
              Vänstern ihop med Socialdemokraterna och Miljöpartiet ville fortsätta
              göra i den nationella handlingsplanen. Vi i våra tre partier började
              redan i år med en satsning om 600 miljoner som skulle gå till
              de mest sjuka äldre.
            </seg>
            <seg n="a330cb28">
              Men det finns också olikheter mellan satsningarna. Till exempel
              säger vi nej till de 300 miljonerna för att stimulera privatiseringar
              under benämningen fritt val. Vi ser inte äldre som kunder på en
              marknad. Däremot vill vi att äldre ska kunna bestämma själva över
              ett antal hemtjänsttimmar och ha ökat inflytande över vardagslivet
              på äldreboenden. Vi är också oroliga för hur den så kallade värdighetsgarantin
              kan komma att styra. Den är ett gammalt kd-krav. Maria Larsson
              säger att hon vill återkomma om hur den i detalj ska se ut, och
              det tror jag är klokt. Även om kd i sin motion med anledning av
              den nationella handlingsplanen säger att värdighetsgarantin kan
              införas omedelbart och att den bör innehålla 16 relativt enkla
              punkter tror jag att det finns mycket att fundera över.
            </seg>
            <seg n="66033715">
              Det är mycket lätt att miniminivåer eller normer i garantier
              faktiskt blir ett tak och att man sedan säger att man har uppnått
              det man vill.
            </seg>
            <seg n="49da2913">
              Det blir också väldigt lätt att frågor som inte finns med blir
              bortprioriterade. Det kan sällan vara, och är inte, heltäckande.
              Det blir också väldigt gärna en norm. Det innebär risker, speciellt
              om man inte har ett riktigt bra kvalitets- och personalarbete.
              Man förutsätter att den äldre vill ha just dessa insatser och
              prioriterar dem som finns med i garantin i stället för att se
              till den äldres egna önskemål.
            </seg>
            <seg n="8ab12d61">
              Jag skulle vilja ställa några frågor till dig. En garanti ses
              som en sorts försäkring. Uppfylls den inte ska jag få någon kompensation.
              Hur ser ni på garantin? Hur ska man undvika att det blir en norm
              som blir ett golv i stället för tak? Hur ska man undvika att det
              begränsar i stället för ökar de äldres möjligheter att få individuella
              insatser efter vad de själva vill?
            </seg>
          </u>
          <note type="speaker" n="36caa177">
            Anf. 96 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-445279cf08d5ad2f-1" n="55627d71">
            <seg n="6bb36cf5">
              Herr talman! Jag till tacka för interpellationsdebatten så här
              långt. Jag ser fram emot att få diskutera äldreomsorg många gånger
              i den här kammaren. Det finns anledning till det, inte minst utifrån
              det läge som vi nu befinner oss i. Sju av tio svenskar säger att
              de känner oro för att bli gamla i det här landet. Det har vi fått
              ta över efter tolv år av socialdemokratiskt styre med hjälp av
              Vänsterpartiet och Miljöpartiet.
            </seg>
            <seg n="e4005500">
              Vi får alltfler äldre. Vi kan se tydligt att den demografiska
              kurvan pekar uppåt. Att de säger att de känner sig oroliga har
              vi tagit på största allvar. Vi har tydligt identifierat de brister
              som finns. Det har lagts ned 15 000 platser inom äldreomsorgen
              de senaste fyra åren.
            </seg>
            <seg n="3016a146">
              Socialstyrelsen rapporterar om brister i handläggning och dokumentation
              av ärenden. Socialstyrelsen dokumenterar svårigheterna att få
              till stånd de sociala aktiviteterna och det sociala innehållet.
              Personalkontinuiteten i hemtjänsten är inte väl fungerande i många
              kommuner. Det sker en förskjutning från omsorg till bara vård.
              I det läget känner vi ett väldigt stort ansvar att sätta en agenda
              som kan skapa tilltro hos de äldre inför framtiden.
            </seg>
            <seg n="7327f522">
              Därför är satsningen på 1,9 miljarder så oerhört viktig. För
              de pengarna avser vi att kunna börja bygga upp det som har raserats
              nu under så lång tid och börja bygga ut de särskilda platserna
              inom äldreomsorgen. Vi ska komma tillbaka till en nivå där människor
              kan få en plats när de behöver den, inte när det finns en plats
              tillgänglig. Där är vi näst intill i dag.
            </seg>
            <seg n="07416091">
              Vi har tillsammans bland alla regeringspartierna haft en rad
              förslag i opposition för att förbättra äldreomsorgen. Vi blev
              naturligtvis både glada och smickrade när många av de förslagen
              lyftes in i den nationella handlingsplanen. Där fanns de demensutredningar
              som vi hade krävt länge. Där fanns ökad läkarmedverkan i boendena
              och också i hemmen. Där fanns ett ökat antal läkemedelsgenomgångar.
              Där fanns kravet på att också öka det sociala innehållet.
            </seg>
            <seg n="045f21d8">
              Det är glädjande att få igenom sin politik i opposition. Därför
              finns det ingen anledning att byta ut den. Tvärtom vill vi intensifiera
              det arbetet. Vi välkomnar alla som vill vara med och hjälpa till
              i det arbetet.
            </seg>
            <seg n="6c10b352">
              När det gäller reformen för fritt val kommer den att förberedas
              nästa år för att kunna sjösättas år 2008. Det är just det som
              Eva Olofsson efterlyste. Det är en möjlighet för de äldre att
              få ett ökat inflytande.
            </seg>
            <seg n="09067a1c">
              Jag vet inte hur många studiebesök som Eva Olofsson har gjort
              hos gamla som har hemtjänst och som bor på särskilda boenden.
              Kanske är det lika många som jag. Kanske har hon mött lika många
              äldre som jag som är förtvivlade över sin situation, till exempel
              när det gäller hemtjänsten.
            </seg>
            <seg n="09dc4da4">
              Jag kan bara ta en av de otaliga berättelser som jag hört. Det
              är en kvinna som berättade att hon under tre månader hade haft
              besök av inte mindre än 32 olika personer från hemtjänsten. Hon
              sade: Jag har blivit guide i mitt eget hem. Jag kan inte veta
              vem som kommer på morgonen för att hjälpa mig att duscha. Jag
              känner bara en stor vanmakt och oro.
            </seg>
            <seg n="d704be0f">
              Hon skulle behöva kunna välja vem som skulle utföra hemtjänsten.
              Om det fanns fler alternativ att välja på kunde hon också välja
              ett alternativ där man kanske bara har fyra olika personer för
              att bemanna hemtjänsten hemma hos henne.
            </seg>
            <seg n="856af3bf">
              Det kan också gälla en kvinna som har en annan etnisk bakgrund,
              som tappar svenskan och som bara kommer ihåg sitt modersmål. Hon
              skulle kunna välja att få hemtjänsten utförd på sitt modersmål.
              Det vill Eva Olofsson förmena dessa människor genom att säga att
              vi inte ska ha möjligheten att kunna välja.
            </seg>
            <seg n="66ab9992">
              Det är vad vi vill åstadkomma med reformen för fritt val. Jag
              ska återkomma till diskussionen om miniminivå i mitt nästa inlägg.
            </seg>
          </u>
          <note type="speaker" n="0d684a71">
            Anf. 97 EVA OLOFSSON (v):
          </note>
          <u who="eva_olofsson_b34e2b" xml:id="i-74c1573b00d55ce3-1" n="3f57b354">
            <seg n="3882ffc1">
              Herr talman! Jag kan lugna Maria Larsson med att jag har varit
              ansvarigt kommunalråd för äldreomsorgen i Göteborg i åtta år.
              Jag har besökt äldreomsorgen på en massa platser i Göteborgs stad,
              och dessutom har jag jobbat i äldreomsorgen i 18 år. Den är mig
              icke främmande. Jag har sett hur äldreomsorgen har utvecklats
              sedan mitten av 70-talet.
            </seg>
            <seg n="827e0092">
              Det som stör mig lite är att du tar just exemplet på någon som
              har haft 32 vårdare. Det förekommer, och det är en brist ihop
              med flera andra brister. Men det är inte det normala arbetet i
              äldreomsorgen.
            </seg>
            <seg n="9603e070">
              Det var ofta så ni jobbade när ni var i opposition, och som jag
              inte vill jobba i opposition. Man tar exempel där det fungerar
              extremt dåligt. Dem ska man lyfta fram och rätta till. Men man
              kan inte döma hela äldreomsorgen efter dem.
            </seg>
            <seg n="6358fc98">
              Du talade här mycket om att ni fick igenom er politik när ni
              var i opposition. Det var nog inte för att vi köpte er oppositionspolitik.
              Det är nog för att det i ett antal frågor finns ganska lika synsätt
              och intressen.
            </seg>
            <seg n="c299479e">
              När det till exempel gäller nationella handlingsplanen var vi
              helt inne på att det nu har gått för långt. Det har blivit för
              få äldreboendeplatser. Det har blivit för tuffa biståndsbedömningar.
              Äldre känner oro, och de får vänta för länge.
            </seg>
            <seg n="493a033f">
              Därför låg det i den nationella handlingsplanen att bygga ut
              fler äldreboendeplatser men också mellanformer. Det är seniorboende
              som inte bara är dyra bostadsrätter utan även hyresrätter. Det
              lär nu bli svårare att bygga seniorboende som hyresrätter med
              den bostadspolitik som har dragits i gång av alliansen.
            </seg>
            <seg n="5c4ef127">
              Skillnaden ligger egentligen på några punkter. Vi i Vänsterpartiet
              har länge slagits för mer resurser till kommunerna. Men den stora
              skillnaden ligger i frågan om privatisering.
            </seg>
            <seg n="d0fb4af1">
              Man vill gärna göra äldres möjligheter att påverka sina insatser
              till att de ska välja mellan olika utförare. Det tycker jag många
              gånger är en falsk valfrihet. I stället handlar det om att kunna
              påverka på det äldreboende jag är. Jag vill inte gärna flytta
              på mig från ett äldreboende jag kommit in på om det är dåligt.
            </seg>
            <seg n="f7096e5f">
              I stället vill jag på äldreboendet kunna få påverka insatserna
              när jag ska äta, vad jag får för mat och när jag går upp. Jag
              vill ha personal som kan se till att jag kan fortsätta med mina
              intressen och hålla kontakt med människor som är viktiga för mig.
            </seg>
            <seg n="16be4ca6">
              Det handlar inte om att privatisera. Det handlar om att bygga
              in ett system i äldreomsorgen där jag som äldre kan påverka. Det
              handlar om att bygga in ett system i hemtjänsten där jag kan påverka
              ett visst antal hemtjänsttimmar utifrån det jag själv vill ha
              utfört. Det är inte säkert att jag kan göra det om jag råkar ha
              valt en viss utförare.
            </seg>
            <seg n="e1d17648">
              Jag skulle vilja ställa några frågor till dig. Jag har tittat
              lite på förslagen till garantier i kd:s motion. Det fanns inte
              med något i de garantierna om att äldre med annat språk, som är
              många i Göteborg, skulle få ha rätt till äldreomsorg på sitt eget
              språk.
            </seg>
            <seg n="3aa0f44d">
              Om man vill vara lite lustig kan man säga att människor skulle
              få en garanti för att komma upp på morgonen men inte för att få
              välja själva när de vill lägga sig på kvällen. Det tycker jag
              visar lite på svårigheterna.
            </seg>
            <seg n="47dbcea3">
              Om man inte ska deltaljreglera, vilket jag tror blir väldigt
              fel, kommer garantierna aldrig att kunna bli heltäckande. I stället
              riskerar garantierna att bli stela. Man prioriterar bort vissa
              områden. Det kanske blir alldeles för detaljreglerat.
            </seg>
            <seg n="d116dbdb">
              Det är en del jobb som behöver göras i basen. Personalen ska
              jobba med hur man ska få en bra omsorg. Den ska själv vara med
              och bryta ned mål och jobba fram riktlinjer. Det är då det blir
              riktigt bra. Det riskerar snarare att bli sämre med den här formen
              av politik med värdighetsgaranti.
            </seg>
            <seg n="abec3273">
              Du har heller inte svarat på frågan: Vad är en garanti? Vad händer
              om garantin inte fungerar? Vad är det då ni vill ska hända?
            </seg>
          </u>
          <note type="speaker" n="1d98ea99">
            Anf. 98 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-445279cf08d5ad2f-2" n="55627d71">
            <seg n="91af87ce">
              Herr talman! Det är intressant och bra att Eva Olofsson bekräftar
              att det finns brister i äldreomsorgen, att det finns revor i välfärden.
              Det är det som vi nu vill rätta till så långt det bara är möjligt.
              Jag är också glad att höra att det finns en gemensam syn att det
              arbetet behöver göras. Vi behöver hjälpas åt för att tänka så
              mycket gott och utvecklingsbart som möjligt.
            </seg>
            <seg n="685fb013">
              Självfallet är det viktigt att kunna ha inflytande i sitt boende
              och i valet av hur hemtjänsten ska kunna användas. Det är inte
              så att de äldre inte förmår fatta egna beslut. Skillnaden mellan
              mig och Eva Olofsson är möjligtvis att jag tilltror människor
              som har blivit äldre när det gäller att de ska kunna välja och
              att de ska ha rätten att välja bort. Man måste inte välja, men
              det ska finnas något att välja på. Det möjliggör att man väljer
              bort det som man inte tycker fungerar. Den möjligheten finns inte
              för de äldre i dag.
            </seg>
            <seg n="d337985d">
              De är inte så få de som har haft så många olika personer från
              hemtjänsten i sitt hem. De vittnar alla om att det inte är väl
              fungerande. Det är skäl nog att försöka förbättra, och det här
              är ett sätt att försöka förbättra.
            </seg>
            <seg n="9ac50bba">
              Jag går nu över till att tala om värdighetsgarantin. Först och
              främst ska den vara kommunal. Det är kommunerna som inför värdighetsgarantin.
              Jag tror att vi som politiker många gånger är alldeles för otydliga
              i våra besked till brukarna. Vad är det de kan räkna med när de
              får del av en tjänst? Vad är det de kan räkna med att få ut? Vi
              tycker att vi som politiker har en uppgift i att vara tydliga
              när det gäller vad innehållet ska vara i vården. Det handlar om
              att lyfta upp de mjuka omsorgsfrågorna till att bli något mätbart
              kvalitetsmässigt.
            </seg>
            <seg n="6c0a0678">
              Över huvud taget utvärderas den kommunala verksamheten alltför
              lite. Den mäts för lite. Vi vet för lite om den och vi har för
              lite kunskap. Det gäller inte minst det som är mjukvaran. Vi menar
              att genom att våga vara tydlig och konkret sätta upp vad vården
              ska innehålla skapar man en hjälp, naturligtvis för brukaren men
              också för de anhöriga, när det gäller att veta vad man kan räkna
              med. Det är en hjälp för professionen att kunna prioritera i vardagen
              och det är en hjälp för oss politiker att se vad det är vi får
              ut av de satsade skattepengarna, som jag känner ett stort ansvar
              för att förvalta på ett bra sätt.
            </seg>
            <seg n="9f91ca9e">
              Det är nödvändigt, tror jag, att vi i dag skriver mycket tydligare
              vad vården ska innehålla med tanke på att vi har fått så många
              revor blottade där det inte fungerar väl. Det har skapat den stora
              oron hos de äldre. När sju av tio i förvärvsarbetande ålder är
              oroliga för sitt åldrande så måste vi som politiker börja bli
              mycket tydligare. Det här är egentligen det kanske allra viktigaste
              att komma till rätta med och att få bättre funktion i att veta
              att man får ett värdigt bemötande oavsett vilken livssituation
              man befinner sig i.
            </seg>
            <seg n="39b69299">
              I en av de kristdemokratiskt styrda kommunerna, nämligen Markaryds
              kommun, har man tillämpat det här med garantier av olika slag.
              Det gäller inte bara inom äldreomsorgen utan också till exempel
              när det gäller bygglov och så vidare. Där har man i vissa fall
              också infört någon form av kompensation gentemot brukaren om man
              inte uppfyller garantin. Det är en möjlig väg att gå. Vi ska som
              sagt återkomma till det definitiva och konkreta innehållet i både
              utseende och utformning. Men det här är någonting som har funnits
              med i tänkandet. Om vi landar där det ska vi ha en diskussion
              och ett samtal om innan vi är färdiga. Där ska vi återkomma.
            </seg>
            <seg n="2acf6473">
              Den intressanta frågan är: Skulle då en värdighetsgaranti göra
              skillnad? Det ska jag berätta om i mitt nästa inlägg.
            </seg>
          </u>
          <note type="speaker" n="ee797ba9">
            Anf. 99 EVA OLOFSSON (v):
          </note>
          <u who="eva_olofsson_b34e2b" xml:id="i-74c1573b00d55ce3-2" n="3f57b354">
            <seg n="45a9d0b0">
              Herr talman! Jag har ingen negativ synpunkt på att vissa kommuner
              jobbar med värdighetsgarantier och provar att utforma sådana lokalt
              på det sätt som man vill ha dem. Men vad jag förstår är det en
              annan värdighetsgaranti som man vill införa, och det tycker jag
              är synd. I min hemstad Göteborg är det till exempel vi själva
              som plockar fram det här i dialog med pensionärsorganisationerna,
              med de äldre och med personalen.
            </seg>
            <seg n="bb25642c">
              Vi pratade om att det finns för mycket olika personal och om
              bristen på personalkontinuitet. Det gäller att förbättra situationen
              för personalen. Det vore roligt att veta vad kd, alliansen och
              du som äldreminister vill göra för att det ska bli en bättre arbetsmiljö.
              Ni har sagt nej till rätten till heltid. Det finns mycket deltider
              inom äldreomsorgen. Vad vill ni göra med den alltför låga lön
              i relation till ansvaret i jobbet som finns? I Göteborg har vi
              jobbat i Vänstern, Socialdemokraterna och Miljöpartiet med detta,
              och kvinnors löner har närmat sig mäns med 5 %. På grund av att
              vi har lagt mer pengar än i avtalen har man en tusenlapp mer i
              portmonnän när man jobbar i äldreomsorgen i Göteborg.
            </seg>
            <seg n="4009b38f">
              Men vi vill naturligtvis också titta på kvalitetsarbetet. Jag
              vet att det tillsattes en utredning med ett nationellt styrdokument
              med Kerstin Wigzell som ansvarig utredare för att just ge ett
              underlag när det gäller vilka värderingar vi ska ha och hur äldreomsorgen
              ska se ut. Det är en vägledning både för oss politiker och för
              personalen, de anhöriga och de äldre själva. Tanken var också
              att detta skulle vara en vägledning som sedan skulle brytas ned
              lokalt. Man skulle själv sätta målen lokalt. Jag tror att det
              här är en modell som ger en mycket bättre äldreomsorg.
            </seg>
            <seg n="70efed64">
              I Göteborg har vi jobbat mycket med Kompetensstegen och med genombrottsmetoden,
              där det är personalen själv som är med och genomför förbättringar,
              utvärderar och följer upp. Jag håller med dig om att vi måste
              göra det mycket mer. Men i Göteborg utvärderar också personalen
              själv, följer upp och ser att det blir en bättre äldreomsorg.
              Då händer det någonting i verkligheten; då kan det bli riktigt
              bra.
            </seg>
          </u>
          <note type="speaker" n="2c74878e">
            Anf. 100 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-445279cf08d5ad2f-3" n="55627d71">
            <seg n="b04cfa71">
              Herr talman! Personalen är den viktigaste resursen inom äldreomsorgen
              därom är vi fullständigt överens.
            </seg>
            <seg n="01e1a3cc">
              Jag skulle vilja återkomma till värdighetsgarantin. Gör den skillnad
              i den praktiska vardagen? Ja, den skulle göra en enorm skillnad.
              Funnes värdighetsgarantin på plats så skulle inte det ha hänt
              som jag möttes av i Huddinge kommun när jag var där på studiebesök.
              Där hade man gjort en lex Sara-anmälan därför att en person ur
              personalen stod ensam på äldreboendet en morgon med sju personer
              som alla behövde hjälp med både påklädning, tvättning och matning.
              Det var naturligtvis en omöjlighet. Hennes två kolleger som skulle
              ha varit där var bägge sjuka. Man hade i kommunen fattat beslut
              om att inte sätta in vikarier när någon var sjuk. Hade man haft
              en värdighetsgaranti där det hade stått att det ska finnas tillräckligt
              med personal för att få hjälp med mat och dryck så hade man inte
              kunnat fatta den typen av politiska beslut. Då hade inte heller
              det kunnat förekomma som det rapporterades om i Helsingforss läns
              landstings kvalitetsrapport år 2005; man hade opererat in en peg
              på magen på en patient för näringsöverföring på uppmaning från
              det äldreboende som patienten skulle komma till. Det var ett villkor
              från äldreboendet, för man hade inte längre tid att mata fler.
            </seg>
            <seg n="41195523">
              Det här är bilder ur det Vård-Sverige som du har varit med och
              tagit ansvar för. Vi måste våga identifiera bristerna och vi måste
              våga säga att här finns en förbättringspotential. Jag är beredd
              att försöka medverka till att göra det bättre för att skapa den
              ökade tryggheten. Värdighetsgarantin är ett redskap. Även om Eva
              Olofsson inte tycker att det är någon bra idé så kan jag tala
              om att SKTF har gjort en förfrågan till sina medlemmar. Ett urval
              av enhetschefer inom äldreomsorgen, biståndsbedömare och biståndshandläggare
              säger sammantaget att en värdighetsgaranti skulle behövas. Det
              är många som bekräftar att det här är en riktig satsning. Det
              är de som finns ute i verksamheten som säger detta. De är positiva
              till idén. Därför ska vi samarbeta om det här för att få det så
              bra som möjligt när vi sjösätter det.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="60a6bbda">
            19 § Svar på interpellation 2006/07:14 om kompetensen på kommunikationsmyndigheterna
          </note>
          <note type="speaker" n="17da480e">
            Anf. 101 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-a6367ae30e346310-0" n="797bbd3f">
            <seg n="49bbd86b">
              Herr talman! Peter Hultqvist har frågat mig om jag avser att
              prioritera ärendet med en eventuellt förändrad organisation av
              de inspekterande myndigheterna inom kommunikationsområdet. Han
              har också frågat mig om jag i konsekvens med regeringspartiernas
              tidigare agerande kommer att driva frågan om en sammanslagning
              av de berörda myndigheterna.
            </seg>
            <seg n="11c92403">
              Jag vill börja med att påminna om att riksdagen redan i november
              2004 tillkännagav att dåvarande regeringen snarast skulle tillsätta
              en utredning med uppdrag att utreda hur en gemensam trafikorganisation
              ska vara organiserad och belysa kopplingen mellan Statens haverikommissions
              verksamhet och trafikmyndigheternas egna olycksutredningar. En
              särskild utredare, Ingvar Åkesson, fick i oktober 2005 ett sådant
              uppdrag och ska lämna sitt betänkande senast den 31 december i
              år.
            </seg>
            <seg n="1587f2db">
              Jag hyser stort förtroende för att utredaren gör det han är ålagd
              att göra, det vill säga kartlägga den nuvarande trafikinspektionsorganisationen,
              väga för- och nackdelar med att slå ihop alla de fyra transportslagens
              inspektionsverksamhet i en organisation och därpå lämna förslag
              till eventuella förändringar. Jag anser att det vore illa om jag
              redan innan utredaren lämnat sitt betänkande skulle uttala mig
              i sak. Däremot vill jag understryka att oavsett vad utredaren
              kommer att föreslå så vill regeringen att svenska myndigheter
              ska präglas av transparens, effektivitet och sakkunskap.
            </seg>
            <seg n="bbd2dbee">
              Det stämmer, som Peter Hultqvist säger, att nuvarande Vägtrafikinspektionens
              arbete till största delen är nationellt, men det beror på att
              denna organisations uppdrag skiljer sig markant från andra trafikinspektionsmyndigheters.
              Om man ser till reglerna inom vägtrafiken i stort, så är de i
              högsta grad en följd av det internationella samarbetet inom Europeiska
              gemenskapen, FN:s ekonomiska kommission för Europa, WHO med mera.
              Sverige är beroende av ett väl fungerande transportsystem för
              sin import och export, och myndigheterna som föreskriver och utövar
              tillsyn över denna verksamhet måste vara på framkant i det internationella
              samarbetet. Frågan om en väl fungerande trafikinspektion, oavsett
              trafikslag, är alltså av prioritet för regeringen.
            </seg>
            <seg n="f4628c22">
              Jag vill sammanfattningsvis återkomma till riksdagen efter det
              att jag tagit del av utredarens betänkande och då med förslag
              till förbättrad eller förstärkt trafikinspektionsorganisation.
            </seg>
          </u>
          <note type="speaker" n="6c255751">
            Anf. 102 PETER HULTQVIST (s):
          </note>
          <u who="peter_hultqvist_c9866b" xml:id="i-1bb457354af37255-0" n="431848d5">
            <seg n="af991b45">
              Herr talman! Jag vill först tacka statsrådet Åsa Torstensson
              för svaret. Jag vill också gratulera till utnämningen till infrastrukturminister.
            </seg>
            <seg n="9959b4bd">
              Den viktigaste frågan är att långsiktigt säkra kompetensförsörjningen
              för kommunikationsinspektionerna. Förutsättningarna för detta
              är goda på de nuvarande lokaliseringsorterna. Visserligen berör
              inte utredarens uppdrag lokaliseringen, men det är ändå viktigt
              att nu notera sambandet. Kopplingen till Banverket och Vägverket
              i Borlänge och Luftfartsverket och Sjöfartsverket i Norrköping
              är avgörande för personal- och kompetensförsörjningen i framtiden.
              Oavsett hur utvecklingen blir är det viktigt att slå fast att
              nuvarande och bibehållen lokalisering är mycket viktig, inte bara
              för orterna utan också för verksamhetens kvalitet.
            </seg>
            <seg n="a1a19154">
              För Borlänges del vill jag också peka på att Högskolan Dalarna
              bedriver forsknings- och utbildningsverksamhet inom kommunikationsområdet.
              Vägtransportforskningsinstitutet har verksamhet i Borlänge. Även
              detta är viktigt för kompetensförsörjningen.
            </seg>
            <seg n="6d8ed9e2">
              Jag vill betona vikten av att inte skapa regionalpolitisk oro
              i dessa frågor. För stora förändringar kan också leda till kompetensflykt,
              vilket vore mycket allvarligt.
            </seg>
            <seg n="94d43ce9">
              Det som däremot är av stor vikt är att utredaren, och även regeringen,
              på allvar tar ställning till att både ekonomiskt och organisatoriskt
              skilja Vägverket och Vägtrafikinspektionen åt. Samma sak gäller
              för Sjöfartsverket och Sjöfartsinspektionen. Det skulle vara att
              flytta fram positionerna och utveckla verksamheten.
            </seg>
            <seg n="98204c48">
              Jag skulle gärna vilja höra ministerns principiella syn på en
              sådan process. Samtidigt vore det intressant att höra ministerns
              syn på fastheten i de lokaliseringar som riktats till såväl Norrköping
              som Borlänge.
            </seg>
          </u>
          <note type="speaker" n="f5277500">
            Anf. 103 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-a6367ae30e346310-1" n="797bbd3f">
            <seg n="83b052a5">
              Herr talman! Jag har full förståelse för Peter Hultqvists egen
              erfarenhet och nära samarbete, på grund av det geografiska området,
              med ett antal myndigheter som blev involverade i den här översynen
              av utredningsmannen. Det har jag full respekt för.
            </seg>
            <seg n="8c3b7abc">
              Vad gäller etablering och eventuell effekt på myndigheternas
              framtida verksamhet förstår Peter Hultqvist mycket väl att det
              inte är någonting som jag går in på i det här läget. Jag förväntar
              mig att utredaren ringar in problematiken först och ser om det
              finns ett behov av en sammanslagning av inspektionens uppgifter
              och uppdrag. Låt oss avvakta vad utredaren kommer fram till innan
              vi gör några ställningstaganden.
            </seg>
            <seg n="219ebc83">
              Generellt skulle jag vilja säga att jag tycker att alla myndigheter
              ska kunna prövas och omprövas. Rent principiellt är jag för att
              vi har färre myndigheter i det här landet, men de myndigheter
              som vi ska ha ska vara effektiva, transparenta och innehålla sakkunskap
              som motsvarar deras uppgift.
            </seg>
            <seg n="52e0f862">
              Låt oss återkomma till det generella som Peter Hultqvist efterfrågar
              utifrån vad utredaren kommer fram till. Jag tror att vi ska ha
              respekt för det uppdrag som, om jag nu får upprepa detta, en tidigare
              riksdag och en tidigare regeringskonstellation har valt att ge
              utredaren.
            </seg>
          </u>
          <note type="speaker" n="7b040a17">
            Anf. 104 PETER HULTQVIST (s):
          </note>
          <u who="peter_hultqvist_c9866b" xml:id="i-1bb457354af37255-1" n="431848d5">
            <seg n="12a4a357">
              Herr talman! Det parti jag företräder var i en minoritetssituation
              i den här frågan och fick uppdraget av riksdagen att genomföra
              den här utredningen, och det är den som nu pågår.
            </seg>
            <seg n="62f3809e">
              När det gäller frågan om fastheten i lokaliseringarna till Norrköping
              och Borlänge hade jag förväntat mig att du skulle kunna vara tydligare
              och säga att de ligger fast även om man skulle välja att ha en
              annan organisationsform. Det är ett mycket viktigt besked att
              få. Det har du en chans till att kommentera.
            </seg>
            <seg n="4488b98e">
              Sedan tycker jag att man ska fundera lite grann på ett annat
              intressant inslag. Det är att Vägtrafikinspektionen har en särställning
              i det här sammanhanget. Det gäller framför allt på säkerhetsområdet.
              Under 2005 avled 440 personer i vägtrafikolyckor. Det är en oacceptabel
              siffra som ligger långt ifrån den nollvision som presenterats.
              Jag vill understryka vikten av att säkerhetsfrågorna ordentligt
              belyses i utredningen. Det visar också vikten av att ha en stark,
              självständig och väl fungerande vägtrafikinspektion. Det vittnar
              om vikten av att utveckla Vägtrafikinspektionens speciella kompetens.
              Det är en mycket stor och viktig utmaning som jag gärna vill att
              man belyser väldigt starkt i utredningen.
            </seg>
            <seg n="b7a91891">
              Det ska bli spännande att ta del av utredarens förslag. Han ska
              väga för- och nackdelar när det gäller bland annat sammanslagningsfrågan.
              Men för min del vill jag redan nu peka på möjligheten att utveckla
              ett samarbete mellan myndigheterna. Det har myndigheterna själva
              tagit initiativ till. Det har formaliserats via ett särskilt regeringsuppdrag.
              Det gäller sådant som kvalitetsledning, tillsynsmetoder, trafikmedicinska
              frågor, människatrafikorganisation, certifiering och skydd mot
              kriminella handlingar. Det här är ett samarbete som man konstaterar
              gagnar samtliga myndigheter och kompetens.
            </seg>
            <seg n="00386580">
              Jag vill framhålla att exempelvis Vägtrafikinspektionen nu utökar
              sitt engagemang och vidgar samarbetet i kretsen utanför kommunikationsmyndigheterna.
              Man inleder ett formellt samarbete med Kärnkraftsinspektionen,
              Elsäkerhetsverket och Arbetsmiljöverket.
            </seg>
            <seg n="cbd8f9bb">
              Även om jag har respekt för att Åsa Torstensson här i dag inte
              vill uttala en bestämd mening innan utredaren har lagt fram sitt
              förslag vill jag peka på att möjligheten att utveckla det här
              samarbetet är att föredra framför en sammanslagning. Då växer
              nyttoeffekterna fram på ett naturligt sätt, och detta med en sammanslagning
              blir inte ett självändamål. Jag tycker att det är viktigt att
              stödja den process som nu pågår inom myndigheterna. Det måste
              finnas en respekt för myndigheternas särart, att de ansvarar för
              skilda områden, att de har olika kompetenser och att regelverken
              skiljer sig åt.
            </seg>
            <seg n="4bb3799e">
              Jag skulle vilja höra ministerns principiella syn på det samarbete
              som nu pågår och om det är möjligt att utveckla det inom ramen
              för det regeringsbeslut som redan gäller. Mot bakgrund av Vägtrafikinspektionens
              speciella situation skulle det också vara intressant att höra
              ministerns syn på Vägtrafikinspektionens möjlighet att spela en
              än mer aktiv roll i trafiksäkerhetsarbetet. Och utgå då ifrån
              att vi har en fri och självständig vägtrafikinspektion som kan
              koncentrera sig på den uppgiften!
            </seg>
          </u>
          <note type="speaker" n="53c831f1">
            Anf. 105 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-a6367ae30e346310-2" n="797bbd3f">
            <seg n="5cc69141">
              Herr talman! Jag vill återkomma till utredarens uppdrag där det
              som Peter Hultqvist efterfrågar mycket tydligt ingår. Det handlar
              om att visa på arbetsformer som bättre än i dag bidrar till ökad
              säkerhet och bättre skydd i transportsektorn som helhet. Därtill
              ska han göra övervägandet vilken organisation som bäst och mest
              ändamålsenligt kan uppnå detta krav på hög säkerhet och skyddsnivå
              för alla trafikslag.
            </seg>
            <seg n="c681ee05">
              Utredaren skall redovisa kostnader för olika alternativ av organisationsformer
              och därtill beräkna vilka samverkans- eller samordningsvinster
              som man får av detta. Jag vet att det finns en samverkan i detta,
              men det är ju också en del av utredarens bedömning, det vill säga
              hur väl genomförd samverkan är och om man har effektiviserat och
              skapat samverkansformer som kan uppnå en bättre säkerhet och bättre
              skydd än det varit tidigare.
            </seg>
            <seg n="0d1c7e31">
              Låt oss alltså vänta på vad utredaren självständigt kan leverera.
              Jag utgår också från att utredaren i det sammanhanget gör överväganden
              av om det finns sådana särarter i vissa myndigheter som gör att
              man inte bör slå samman dem.
            </seg>
            <seg n="618167cf">
              Vad gäller frågan om sammanslagning kontra samverkan får de naturligtvis
              olika resultat i slutändan. Med samverkan kan man alltid nå framgång
              till en viss punkt. Sedan kan det ju också övergå till tydligare
              och mer kostsam administration. Låt oss alltså få den samlade
              bedömningen.
            </seg>
            <seg n="b50c7ac7">
              Vad gäller lokaliseringsfrågan: Låt oss återkomma till detta.
              Vad är det nu utredaren lämnar ifrån sig? Vad är det för samverkan
              man fångar upp, och vad är det han rekommenderar? Då får vi också
              ett resonemang om det blir några förändringsförslag kopplade till
              lokalisering.
            </seg>
          </u>
          <note type="speaker" n="6e923005">
            Anf. 106 PETER HULTQVIST (s):
          </note>
          <u who="peter_hultqvist_c9866b" xml:id="i-1bb457354af37255-2" n="431848d5">
            <seg n="234f0b84">
              Herr talman! När man tidigare har diskuterat att slå ihop de
              här myndigheterna det var det man drev, och det var det som var
              ingången när man ville ha den här utredningen försökte man också
              ge bilden av att det här skulle gå att göra utan att man rubbade
              lokaliseringsfrågorna. Men det skapade ändå en oro på de här orterna:
              Här kan jobb försvinna.
            </seg>
            <seg n="13c369bc">
              Nu noterar jag att ministern inte ger mig klart besked ens en
              gång om det gamla resonemanget fortfarande gäller. Jag måste säga
              att jag blir lite orolig av den här debatten, och det gör att
              jag kommer att följa lokaliseringsfrågan väldigt noggrant.
            </seg>
            <seg n="26432bbf">
              Jag är glad åt att vi har fått avhandla den här frågan i kammaren
              i dag. Jag säger igen att jag har respekt för att du hänvisar
              till utredningen, men jag vill göra en markering och varna för
              att ta förhastade, ogenomtänkta beslut om en sammanslagning av
              trafikinspektionerna. Vi var många som uppfattade ingångsdebatten,
              då uppdraget gavs av riksdagen, som att här skulle man slå samman,
              och det var i stort sett ett självändamål. Man målade upp en bild
              av rationaliseringsvinster som jag inte tror existerar i praktiken.
            </seg>
            <seg n="31b09a96">
              Jag tycker också att man ska vara aktsam när det gäller att skapa
              regionalpolitisk oro, och man ska värdera den kompetens som finns
              vid berörda myndigheter så att man inte riskerar kompetensflykt.
              Jag vill varna för en sådan utveckling.
            </seg>
            <seg n="773e5313">
              Jag hoppas att den här interpellationsdebatten gör att du också
              följer upp det här på ett mycket noggrant sätt och värderar den
              viktiga verksamhet som det här är på ett sådant sätt att vi till
              slut kan landa det här i bra beslut som värnar om myndigheternas
              kompetens och kvalitet, att vi får lokaliseringsfrågan löst på
              de här orterna och att vi inte skapar regionalpolitisk oro. Jag
              ser med spänning fram emot utredarens förslag.
            </seg>
          </u>
          <note type="speaker" n="64be70d1">
            Anf. 107 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-a6367ae30e346310-3" n="797bbd3f">
            <seg n="52259491">
              Herr talman! Jag tycker att vi ska kunna vara överens om att
              lokalisering av myndigheter kan ske var som helst i landet. Det
              är inte ensidighet som ska gälla för lokalisering, utan den ska
              värderas utifrån var det fungerar bäst och var lokaliseringen
              kan få bäst effekt. Att generellt placera myndigheter i Helsingfors
              tror jag att vi har lämnat.
            </seg>
            <seg n="423d6c86">
              Jag vet att Peter Hultqvist kommer att fortsätta vara engagerad
              i den här frågan, och Peter Hultqvist kommer eventuellt att få
              frågan tillbaka i sitt knä så småningom, beroende på vad utredaren
              kommer fram till. Om inget annat har vi några månader på oss att
              få veta vad utredaren kan leverera till oss. I slutet av året
              förväntar jag mig att jag får ett utredningsförslag från utredaren
              som levererar svar på de frågor som vi nu har diskuterat och som
              också Peter Hultqvist tänker på utifrån ett regionalpolitiskt
              perspektiv. Uppdraget är att hitta bästa och mest effektiva samordning
              och samverkan, och då är det en översyn och eventuell sammanslagning
              som vi vill ha svar på.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="aa55fa4f">
            20 § Svar på interpellation 2006/07:21 om Citytunneln
          </note>
          <note type="speaker" n="f8bc0bae">
            Anf. 108 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-490266c9ff309e85-0" n="797bbd3f" next="i-22d6959c96da972b-0"/>
          <note n="37a053c3">
            Herr talman! Pia Nilsson har i interpellationen ställt följande
            frågor till mig:
          </note>
          <u who="asa_torstensson_90aeda" xml:id="i-22d6959c96da972b-0" n="797bbd3f" prev="i-490266c9ff309e85-0">
            <seg n="2d73ad8e">
              Inledningsvis vill jag klargöra att interpellationsdebatten kommer
              att behandla Citybanan i Helsingfors och inte Citytunneln i Malmö.
            </seg>
            <seg n="ee3c5630">
              Jag delar helt Pia Nilssons uppfattning att frågan om hur den
              spårbundna kollektivtrafiken i Helsingfors ska lösas har stor
              betydelse för hela landet. Dessvärre kan jag konstatera att denna
              fråga samt övriga trafiksatsningar i Helsingforssområdet under
              de senaste årtiondena har präglats av politisk splittring och
              uteblivna satsningar. En särskild förhandlingsorganisation med
              uppgift att föra samman Helsingforss kommun, Helsingforss läns
              landsting, Kommunförbundet i Helsingforss län och berörda myndigheter
              till en samlad trafiklösning kommer därför att tillsättas inom
              kort.
            </seg>
            <seg n="560203f1">
              Parallellt med detta kommer regeringen att låta snabbutreda och
              pröva om det finns alternativa lösningar till Citybanan som kan
              innebära kostnadsbesparingar. För att behålla handlingsfriheten
              bör emellertid Banverket tills vidare driva citybaneprojektet
              vidare med prövning i miljödomstolen, systemhandlingar och järnvägsplaner.
            </seg>
            <seg n="f268a250">
              Tågtrafiken genom Helsingfors är i dag drabbad av omfattande
              förseningar och störningar på grund av brister i kapaciteten.
              Dessa problem kräver en snabb lösning.
            </seg>
            <seg n="80277c35">
              Efter genomförda utredningar på uppdrag av dåvarande regeringen
              beslutade Banverket år 2002 att gå vidare med Citybanan som lösning
              på dessa problem. Den tidigare regeringen gav i mars 2005 tillåtlighet
              för projektet. Sedan dess har rapporterats om omfattande fördyringar
              och förseningar. Kostnaden beräknas i dag uppgå till 13,7 miljarder
              kronor i stället för 7,5 miljarder kronor, som angavs 2003. I
              dag rapporteras om att Citybanan kan vara färdig för tågtrafik
              någon gång 20132016 i stället för 2011, som ursprungligen angavs.
            </seg>
            <seg n="87d6a3af">
              Förutom dessa i dag kända komplikationer vet vi av erfarenhet
              från bland annat tunnelprojektet genom Hallandsås att ytterligare
              problem kan uppstå på vägen.
            </seg>
            <seg n="b310489a">
              Sammantaget syftar regeringens insatser till att komplettera
              beslutsunderlaget utan att riskera att ytterligare försena en
              nödvändig utbyggnad av spårkapaciteten genom centrala Helsingfors.
            </seg>
          </u>
          <note type="speaker" n="7718e942">
            Anf. 109 PIA NILSSON (s):
          </note>
          <u who="pia_nilsson_daa992" xml:id="i-cbd41194cc909dd9-0" n="6ad4ab2b">
            <seg n="a2eb47dd">
              Herr talman! Jag vill först tacka statsrådet för svaret och sedan
              be om ursäkt för den missvisande rubriken. Interpellationen gäller
              Citybanan i Helsingfors och ingenting annat.
            </seg>
            <seg n="e8dc4741">
              Att trafikproblemen i Helsingfors påverkar hela landet och att
              problemen kräver snabba lösningar är vi båda överens om. 550 tåg
              trängs varje dygn på de två spår som i dag finns vid södra infarten
              till Helsingforss central. Jag delar däremot inte statsrådets
              syn på hur problemen ska lösas, och jag ifrågasätter starkt påståendet
              om att regeringens insatser inte skulle försena en utbyggnad.
              Jag vill påstå att det är precis tvärtom.
            </seg>
            <seg n="74f73e7a">
              I en debattartikel i Dagens Nyheter för några veckor sedan lyfte
              den borgerliga regeringens partiledare fram just det tredje spåret,
              den så kallade ytspårslösningen, som alternativet till Citybanan.
              Jag antar att statsrådet delar sin partiledares uppfattning i
              frågan och att det är den lösningen som avses i det här interpellationssvaret.
            </seg>
            <seg n="b243295d">
              Banverkets expertis när det gäller tredje spåret och Citybanan
              har gått igenom planeringsprocessen och kommit fram till att under
              extremt gynnsamma omständigheter kan tredje-spåret-lösningen finnas
              på plats år 2017, men det mest troliga är år 2020.
            </seg>
            <seg n="598592a0">
              När man jobbade med den här frågan under första halvan av 90-talet
              fanns varken lagen om byggnad av järnväg eller miljöbalken. Frågan
              har alltså inte hanterats enligt gällande miljölagstiftning. Det
              finns heller ingen gällande detaljplan som tillåter byggandet
              av tredje spåret, och vattendomen som man ordnade på 90-talet
              har gått ut. Tredje-spåret-frågan avslutades i maj 1995 med ett
              regeringsbeslut som konstaterade att ingreppet i kulturmiljöns
              riksintresse var alltför stort för att projektet skulle genomföras.
            </seg>
            <seg n="b6fcec18">
              Värt att notera, herr talman, är också att i förstudien till
              Citybanan konstateras att tredje-spåret-lösningen inte längre
              uppfyller kraven på vare sig kapacitet eller kvalitet. Ett tredje
              spår skulle samma dag som det tas i bruk försätta Storstockholm,
              regionen och nationen i en ny kapacitetsbrist. Med Citybanan får
              järnvägssystemet en fördubbling av kapaciteten genom Helsingfors,
              det vill säga fyra spår, varav två främst avsedda för pendeltågen.
              En fördubbling av järnvägskapaciteten genom Helsingfors år 2015
              byts mot en 40-procentig ökning, möjligen klar att tas i bruk
              år 2020.
            </seg>
            <seg n="25b5d7ca">
              Herr talman! Mot den bakgrunden har jag därför svårt att förstå
              vad statsrådet egentligen menar med att inte försena en nödvändig
              utbyggnad, för det är just försening det blir.
            </seg>
            <seg n="a4cade57">
              Men det som förbryllar mig mest är att samtidigt som andra alternativ
              ska utredas får Banverket driva citybaneprojektet vidare. Vad
              händer, statsrådet Åsa Torstensson, om regeringen nu finner andra,
              mer passande och mindre kostsamma alternativ? Kommer citybaneprojektet
              då att skrinläggas helt och hållet? Hur många miljarder till ska
              Citybanan få kosta innan ni säger stopp? Vad vill regeringen egentligen
              i den här frågan?
            </seg>
            <seg n="5d829df4">
              Herr talman! Mina två frågor i den här interpellationen handlar
              dels om vilka åtgärder statsrådet avser att vidta för att en hållbar
              utbyggnad av spårkapaciteten genom Helsingfors inte ska försenas,
              dels om vilka nya fakta som kommit fram om tredje spåret som skulle
              göra det till en bättre lösning. Svaren jag har fått från infrastrukturministern
              i dag är att regeringen på nytt vill utreda alternativ till Citybanan.
              Det kommer med största sannolikhet att försena utbyggnaden av
              flera spår. Vilka nya fakta som kommit fram om tredje spåret har
              jag inte ens fått svar på.
            </seg>
            <seg n="672f81b5">
              Men det som är mest alarmerande är att den borgerliga regeringens
              signaler skapar en stor oro för alla tågpendlare, inte bara här
              i Helsingfors utan i hela landet. Problemen med tågförseningar
              kommer alltså att bestå, och det kan jag inte acceptera.
            </seg>
          </u>
          <note type="speaker" n="abd27dcf">
            Anf. 110 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-313998c0c17f06d1-0" n="6174a537" next="i-d3631d7057f0ab1a-0">
            <seg n="7d3948a8">
              Herr talman! Frågan om pendling var en av valrörelsens stora
              frågor i Västmanland. Anna och hennes kamrater som står på järnvägsstationen
              i Västerås är knappast nöjda med beskedet att en förändring och
              en förbättring av pendlingsmöjligheterna kommer att ta minst åtta
              år. Den tidigare regeringen har knappast aktivt drivit den här
              frågan, kan man konstatera, för vi har samma spårkapacitet i dag
              som vi hade för 135 år sedan när spåret byggdes, alltså 1871.
            </seg>
            <seg n="7fa01514">
              Vi behöver bra kommunikationer i Mälardalen, i Helsingfors och
              i riket som sådant. Just utbyggnaden av kommunikationerna har
              varit en av Mälardalsrådets stora frågor under hela dess existens,
              alltså från 1991. Man konstaterade redan då att regionförstoringen
              i Mälardalen är direkt nödvändig för att klara de sociala problemen
              i Helsingfors, för att klara arbetsmarknaden och miljön. Man satsade
              hårt på Mälarbanan och Svealandsbanan. Men proppen i Helsingfors
              fanns kvar.
            </seg>
            <seg n="4396f6d1">
              Det finns alltså en stor enighet, hävdar jag, om behovet av att
              förändra järnvägskapaciteten i Helsingfors. Tekniska lösningar
              kan alltid diskuteras, men det måste gå fort. Det förslag som
              nu diskuteras, med Mälartunneln, blir färdigt år 20132015, alternativen
              20172020. Det är knappast så att Anna och hennes kamrater applåderar,
              oavsett vilken väg man väljer. Ansvaret för att vi är i den situation
              vi är faller huvudsakligen på den tidigare regeringen. Jag tycker
              att vi ändå kan vara tämligen överens om det.
            </seg>
            <seg n="a9f064a7">
              Tittar man på kostnadsbilden som redovisas i Åsa Torstenssons
              svar ser man att det är rätt att kostnaden var 7 ½ miljarder 2003.
              Men till det ska läggas den regionala satsningen, och den har
              sedermera kommit upp till 3,9 miljarder. Jag ser egentligen ökningen
              som 2,3 miljarder för en mycket avancerad ingenjörskonst som det
              förslag som ligger på vårt bord uppvisar. Det kanske inte är så
              mycket trots allt.
            </seg>
            <seg n="08319928">
              Vad som är än allvarligare är väl att det här bara är första
              steget. När den här utbyggnaden är klar väntar delen TomtebodaKallhäll,
              som är överslagsmässigt beräknad till 7 miljarder. Det är enorma
              pengar vi pratar om. Men ser man det som att det är under en tidsperiod
              av 135 år då ingenting har gjorts är det kanske mindre uppseendeväckande.
              Likadant är det kanske mindre uppseendeväckande när vi kan konstatera
              att i det här området sker 70 % av alla persontransporter i Sverige.
              Det är alltså en mycket hårt trafikerad väg.
            </seg>
            <seg n="70930a31">
              Det är bra, som Åsa Torstensson lyfter fram i sitt svar, att
              Banverket får driva frågan vidare så får vi se var vi hamnar.
              Det är alltså bra att målsättningen inte är att fördröja.
            </seg>
            <seg n="0374a377">
              Min fråga är: När kommer den här förhandlingsorganisationen att
              sättas i sjön, och när kan vi se de snabba resultaten av utredningsarbetet?
              Det är trots allt som så att när vi träffar folket stående på
              stationen i Västerås så vill de ha ett besked snabbt. Även det
              snabba alternativet med åtta år är egentligen helt otillfredsställande.
            </seg>
          </u>
          <note n="2f8b7e05">
            Anf. 111 GUNNAR ANDRÉN (fp):
          </note>
          <u who="jorgen_johansson_f30e7a" xml:id="i-d3631d7057f0ab1a-0" n="6174a537" prev="i-313998c0c17f06d1-0">
            <seg n="b3aa4f29">
              Herr talman! Jag vill först välkomna statsrådet i den nya funktionen.
            </seg>
            <seg n="9faf23cc">
              Jag vill också tacka interpellanten för den intressanta interpellationen
              som gör det möjligt för oss som numera bor i Helsingfors men inte
              har gjort det hela livet att debattera en oerhört viktig fråga.
              Det är roligt att se att så många debattörer från både Västmanland
              och sedan också Kalmar län kommer att delta i debatten. Statsrådet
              vet ju själv, boende strax intill nya Svinesundsbron, vilken betydelse
              nya kommunikationer har. Vi får väl se hur vägarna i norra Bohuslän
              utvecklas.
            </seg>
            <seg n="5509889e">
              Det här är ju, herr talman, ingen ny fråga. Talmannen har ju
              själv suttit i riksdagen länge. Man behöver inte gå tillbaka till
              1871 utan man kan nöja sig med att gå tillbaka till 1990-talets
              början. Då hade vi i skatteutskottet någonting som jag tror att
              jag har debatterat tillsammans med Pia Nilsson tidigare, nämligen
              olika trafiklösningar i Helsingfors. Då fanns det någonting som
              den tidigare borgerliga regeringen introducerat, nämligen olika
              trafiklösningar för Helsingfors, Göteborg och Malmö. I Helsingfors
              hette den Dennisöverenskommelsen.
            </seg>
            <seg n="b119371f">
              Tyvärr var det på det sättet att den avslutades med att ingenting
              hände. Det är precis som Pia Nilsson säger att tredje-spåret-lösningen
              lades till handlingarna i maj 1995. Den har alltså legat på is,
              i någon byrålåda eller någon annanstans under väldigt många år,
              sedan maj 1995. Det är över elva år, och ingenting har hänt på
              den tiden utöver att man har infört skenlösningar, som vi diskuterade
              väldigt mycket under mycket lång tid. Inte de skenlösningar som
              jag önskade, nämligen riktiga skenlösningar, utan skenlösningar
              genom trängselskatten.
            </seg>
            <seg n="6d58d32c">
              Det är som Jörgen Johansson säger, man måste göra någonting i
              den här staden. Och det är i första hand inte för stockholmarnas
              del. De åker huvudsakligen med tunnelbanan. Men för hela landet
              i övrigt är kommunikationerna till och från Helsingforss central
              otroligt viktiga. Då måste man se till att man får en lösning
              som är ganska snabb.
            </seg>
            <seg n="e370b899">
              Den lösning som kom fram med Mälartunneln tycker jag att det
              är bra att man tar det lite försiktigare med och tittar över om
              det finns en billigare lösning, för den här lösningen är nu uppe
              i enorma summor, 13 ½ miljarder. Jag vet inte om Socialdemokraterna
              anser att den summan finns, men oavsett om den finns eller inte
              måste man säga att detta är så väldigt mycket pengar att man även
              måste se över alternativ. Då menar jag att det är riktigt, som
              den nya regeringen har gjort, att fundera över detta. Samtidigt
              tycker jag att det är en klok politik att man driver det nya tekniska
              projektet vidare och prövar Citybanan. Men man måste också fråga
              sig varför man lade fram den lösning som fanns, och som i praktiken
              godkändes, med det tredje spåret. Exakt hur det ska gå måste också
              prövas. Detta är ett mindre projekt.
            </seg>
            <seg n="f13ceee7">
              En av de allra viktigaste frågorna är hur länge detta ska pågå.
              Jag tycker ingen det har jag sagt tidigare i denna kammare kan
              helt frita sig från ansvar. Statsrådet säger att det har varit
              en politisk splittring, men det har varit så över alla partigränser.
              Inte någon av oss kan frita sig från ansvar. Under den här mandatperioden
              är en av regeringens viktigaste insatser att se till att något
              händer. Sedan 1992 års Dennisöverenskommelse, herr talman, har
              faktiskt ingenting hänt. Inte heller under de tolv åren. Det har
              inte varit en enda skenlösning utöver den skenlösning som trängselskatten
              utgjorde.
            </seg>
          </u>
          <note type="speaker" n="516d29f6">
            Anf. 112 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-e5e19a6877c10c45-0" n="2951ed65">
            <seg n="845b2ac5">
              Herr talman! Jag vill också tacka interpellanten för att hon
              så lägligt har ställt en fråga som är jätteaktuell. Nu råkar jag
              komma in så lyckligt i diskussionen att jag väl har tillåtelse
              att svara på de tidigare frågeställarnas synpunkter. Jag vänder
              mig inte bara till statsrådet, men jag kommer dit i sinom tid!
            </seg>
            <seg n="378e553b">
              Jag reagerar när Jörgen Johansson jämför dagens järnvägstrafik
              med den som byggdes för över hundra år sedan. Påståendet är helt
              orimligt. Till att börja med byggde man inte ens för den trafiksituation
              som finns i dag. Det fanns alltså en Norra och en Södra station.
              Det var inget problem med den genomgående trafiken. Det hela löstes
              genom att man körde till var sin ände av Helsingfors, släppte
              av personerna där, och sedan fick de ta sig in till centrum bäst
              de kunde. Problemet i dag med den smala getingmidjan existerade
              inte.
            </seg>
            <seg n="0bd337a8">
              Men problemet har vuxit fram. Hur har det vuxit fram? Jo, bland
              annat genom att vi, som tur är, har utvecklat en massa lokaltrafik
              som ska gå tillsammans med fjärrtrafiken. Det är det som ger det
              otroliga flödet som Pia har gjort sig till talesperson för och
              som vi alla välkomnar. Vi vill ju att folk ska åka tåg så mycket
              som möjligt, men vi vill inte att de ska sitta still i tåget.
              Jag menar på det sättet att tåget också står still. Vi vill att
              det ska vara ett bra flöde. Det är där vi har problemet.
            </seg>
            <seg n="2803c40c">
              Sedan vill jag kommentera Gunnar Andréns påståenden att det för
              elva år sedan fanns ett förslag och att det sedan inte har gjorts
              något. Nehej. Hur har då citybaneförslaget vuxit fram, det vill
              säga det förslag som finns i dag? Det har hänt under denna tid.
              Men det har inte varit problemfritt. Det råder ju delade meningar
              om hur det ska byggas, var det ska byggas, vem det ska betjäna
              och vem som ska betala. Det är det man har försökt att använda
              tiden till så gott det nu går.
            </seg>
            <seg n="2dd725d4">
              Nu, fru statsråd, ska jag återkomma till det som var mitt egentliga
              ärende.
            </seg>
            <seg n="22488423">
              Jag tillhör dem som åker mycket tåg. Jag gjorde det även i dag,
              och jag blev sittande ute på den nybyggda bron i ca 45 minuter.
              Trafiken fungerade inte. Det finns olika skäl till det. Ja, men
              det hjälper inte mig som trafikant. Jag hade räknat med att jag
              skulle vara inne vid halv tio, och jag var inne vid kvart över
              tio. Folk bara rusade därifrån. De satt med sina mobiltelefoner,
              och det var problem och åter problem. Det är därför att vi räknar
              med att trafiken ska fungera och att järnvägen ska vara det pålitligaste
              sättet att ta sig fram på oavsett väderlek.
            </seg>
            <seg n="d9054e18">
              Då blir jag lite orolig när regeringen i sitt mer eller mindre
              första andetag säger att man ska vänta med att genomföra den lösningen
              som de elva åren har använts för att komma fram till. Frågan ska
              utredas igen. Nu framgår det att den ska snabbutredas. Vad kan
              man hitta i en snabbutredning som man inte har hittat på elva
              år? Jag kan tänka mig en lösning, som jag vill ha ett svar på.
              Ska snabbutredningen visa att man inte ska ha kvar Centralstationen
              mitt i Helsingfors? Det skulle onekligen lösa problemet. Då kunde
              vi kliva av någon annanstans. Men det är till Helsingfors vi ska.
              Resmålet har då blivit förfelat.
            </seg>
          </u>
          <note type="speaker" n="53bfd6fa">
            Anf. 113 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-a6367ae30e346310-4" n="797bbd3f">
            <seg n="01e678da">
              Herr talman! Diskussionen visar också hur viktigt det är med
              bra infrastruktur, vägar och järnvägar, i alla delar av landet.
              I det här sammanhanget är det avgörande att Helsingfors inte blir
              en propp. Det är också intressant att Pia Nilsson och Krister
              Örnfjäder känner en sådan oro för att den nya alliansregeringen
              har valt att låta göra en snabbutredning av Citybanan. Jag tror
              att varken Pia Nilsson eller Krister Örnfjäder egentligen känner
              speciell stolthet över de investeringar som den socialdemokratiska
              regeringen har gjort vad gäller infrastruktursatsningar i landet
              för att skapa möjligheter till en god infrastruktur i alla delar
              av landet.
            </seg>
            <seg n="4446db8f">
              Jag hoppas att vi trots allt är överens om att den situation
              vi sitter i vad gäller Citybanan beror på att Citybanan har så
              att säga försenat sig själv. Den har sig själv fördyrat på ett
              sätt som jag hoppas att vi egentligen ska vara oroliga för. Utvecklingen
              av kostnaderna har på kort tid nästan fördubblats från 7,5 miljarder
              till 13,7 miljarder. Jag tror inte att vare sig Pia Nilsson eller
              Krister Örnfjäder säger att det är så lätt att fatta sådana beslut.
              Både kostnadsutvecklingen och tidsfördröjningen ska tas på allvar.
            </seg>
            <seg n="96cebcf4">
              Vi har valt att snart, inom några veckor, tillsätta en utredare
              som ska snabbutreda och pröva alternativa lösningar som kan innebära
              kostnadsbesparingar. Även i det sammanhanget kommer vi snabbare
              till resultat med investeringarna. Syftet är att vi faktiskt kan
              se att projektet med Citybanan redan i dag har dragit i väg både
              tidsmässigt och kostnadsmässigt.
            </seg>
            <seg n="82743057">
              Vad gäller förhandlingsorganisationen vill jag poängtera att
              Citybanan hanteras separat med en utredningsman som på kort tid
              ska snabbutreda detta. Parallellt med denna citybaneutredare kommer
              det att finnas en förhandlingsman som hanterar Helsingforssregionen
              i dess helhet.
            </seg>
            <seg n="cab21be2">
              Både Jörgen Johansson och Gunnar Andrén påvisar vikten av att
              detta sker snabbt, med tanke på att Helsingforss situation inte
              bara är en fråga om Helsingfors utan att den har ett nationellt
              intresse. Det är därför som det är så viktigt att vi får snabbutredningen
              utan fördröjning. Banverket har just den möjligheten genom att
              fortsätta arbetet. Därmed har regeringen den handlingsfrihet som
              ni båda efterlyser. Jag tror att resultatet av förhandlingsmannens
              snabbutredning i slutändan inte skiljer sig så mycket från era
              ambitioner att komma till skott med investeringar som berör ute
              i landet, i ett nationellt perspektiv utanför Helsingfors.
            </seg>
          </u>
          <note type="speaker" n="5c87480d">
            Anf. 114 PIA NILSSON (s):
          </note>
          <u who="pia_nilsson_daa992" xml:id="i-cbd41194cc909dd9-1" n="6ad4ab2b">
            <seg n="ec9b504b">
              Herr talman! Det finns åtskilligt att kommentera.
            </seg>
            <seg n="ea208180">
              Jag har hört det förut, Jörgen Johansson. Du tar alltid tillfällena
              i akt att skylla det mesta på Socialdemokraterna. Jag blev inte
              speciellt förvånad över att skulden även i denna fråga har lagts
              på oss. Det är bara synd att nu när du sitter i regeringsställning
              och har möjlighet att påverka ännu mer, Jörgen, inte tar tillfället
              till vara.
            </seg>
            <seg n="e4070474">
              Jag trodde att vi var överens om Citybanan, så många gånger som
              herr Johansson har interpellerat, ställt frågor och motionerat
              i denna fråga, där han har tryckt på detta att fyra spår är ett
              minimum av vad som behövs. Men nu vet jag helt plötsligt inte
              vad Centern håller på med. Det är beklämmande, och jag beklagar
              statsrådets inställning till detta.
            </seg>
            <seg n="f1fdc229">
              Jag undrar vad det är för alternativ som statsrådet egentligen
              avser, om det nu inte är det som partiledarna i alliansen förespråkar,
              nämligen tredje spåret. Kan det vara andra alternativ? Eller är
              det så krasst att ni ser möjligheten att få fram resurser till
              vägar i stället för järnvägar genom att putta undan Citybanan?
              Säg det då! Säg att den borgerliga regeringen föredrar vägar i
              stället för järnvägar! Det är det som det här tycks handla om.
              Hymla inte!
            </seg>
            <seg n="dc02151c">
              Jag är väldigt orolig på mina och alla andra tågresenärers vägnar,
              för det här kommer att fördröja utbyggnaden ytterligare. Åsa Torstensson
              har inte ens talat om hur fort snabbutredningen ska gå, och mycket
              mindre vad den ska leda till. Det är därför jag säger att jag
              befarar att det är vägar som står högre upp på dagordningen än
              järnvägar.
            </seg>
            <seg n="96a513c8">
              Det var väl det som fanns att kommentera i det här läget.
            </seg>
          </u>
          <note type="speaker" n="00a4e2b5">
            Anf. 115 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-313998c0c17f06d1-1" n="6174a537" next="i-d3631d7057f0ab1a-1">
            <seg n="4bc54b17">
              Herr talman! Tidigare regering har tveklöst ett ansvar för det
              här, Pia Nilsson. Det är inte så att jag skyller ifrån mig jag
              tycker inte att det finns någon anledning för mig att göra det.
              Här har vi haft en socialdemokratisk regering som innehaft makten
              i många år under 1900-talet, och trots allt borde de förändringar
              som Örnfjäder pratar om, med förändrade flöden och så vidare,
              ha visat på att man skulle ha gjort en utbyggnad betydligt tidigare
              än det man har tagit fram.
            </seg>
            <seg n="0cc86a07">
              Sedan håller jag med om att sett utifrån ett pendlarperspektiv
              är tiden det viktigaste, inte vilken lösning vi har. Vi måste
              alltså få det här att fungera på ett vettigt sätt.
            </seg>
            <seg n="ec213d87">
              Är det då så att kostnaderna inte står i proportion till målet
              måste man givetvis ompröva det. Men då gäller det att den typen
              av omprövning får lov att gå snabbt. Vi kan inte bortse från att
              70 % av den persontrafik på järnväg som sker i landet sker just
              i det här området. Då är det tveklöst ett prioriterat område att
              satsa på. Därför förutsätter jag att utredningen sker skyndsamt.
              Jag uppfattar beskedet från Åsa Torstensson så att det också är
              regeringens målsättning.
            </seg>
          </u>
          <note n="fe0248d6">
            Anf. 116 GUNNAR ANDRÉN (fp):
          </note>
          <u who="jorgen_johansson_f30e7a" xml:id="i-d3631d7057f0ab1a-1" n="6174a537" prev="i-313998c0c17f06d1-1">
            <seg n="1eab596f">
              Herr talman! Det är verkligen glädjande att se detta stora engagemang
              från andra orter än Helsingfors för trafiken genom Helsingfors.
              Det är mycket glädjande. Jag har inte på många år upplevt detta
              enorma intresse för hur vi ska ordna järnvägstrafiken här.
            </seg>
            <seg n="f623335f">
              Till Krister Örnfjäder vill jag säga att elva år har gått. Jag
              var ute och spanade i morse: Har det satts en enda spade i marken
              för något stort tågprojekt under de elva år som har gått? Nej,
              jag måste säga att det har det faktiskt inte. Det är ett av problemen.
              Det återstår också elva år till 2017, som nämndes här, och skulle
              det inte sättas en enda spade i marken eller inte en enda sprängsalva
              göras tycker jag att Krister Örnfjäder och jag ska debattera med
              statsrådet igen, som jag hoppas sitter kvar då. Det skulle vara
              alldeles förfärligt. Om det är på det sättet tror jag för övrigt
              inte att statsrådet kommer att sitta kvar.
            </seg>
            <seg n="5cefbb55">
              Den kostnadsökning som har inträffat med Citybanan är inte helt
              ointressant, för den handlar också om enorma summor. Man kan diskutera
              om den är 2, 3, 4, 5 eller 6 miljarder, men det intressanta är,
              herr talman: Vem ska betala de här pengarna? Jo, det är tänkt
              att Helsingforss läns invånare ska betala. Så är det inte när
              man bygger till exempel Norrbotniabanan eller någon annan väg,
              utan då är det statliga åtgärder. Och varje krona, herr talman,
              kommer att tas från något annat område, från sjukvården. Man måste
              räkna med det. Det är en omständighet som finns.
            </seg>
            <seg n="9a0ce068">
              De statliga åtagandena ska vara likadana över hela landet. Jag
              tycker dock inte att det är något som helst fel att Helsingforss
              läns landsting har åtagit sig ett icke oväsentligt betalningsansvar
              här. Men jag hoppas framför allt att vi får en start på det här.
              Är det någonting som vi i Helsingforssområdet skulle glädjas åt
              är det att det är lättare att komma till Helsingfors, att man
              slipper sitta 45 minuter på någon bro på en infart. Det är stockholmarna
              inte glada över att man ska behöva göra.
            </seg>
          </u>
          <note type="speaker" n="2e17303c">
            Anf. 117 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-e5e19a6877c10c45-1" n="2951ed65">
            <seg n="7e7d649e">
              Herr talman! Med anledning av det sista inlägget häpnar jag.
              Man ställer alltså en fråga till mig: Varför har det inte gjorts
              någonting under de sista elva åren? Varför har det inte tagits
              ett enda spadtag?
            </seg>
            <seg n="ffa625c5">
              Jag vill erbjuda den föregående talaren att åka över på andra
              sidan Södermalm och titta på den nyinvigda bron, Årstabron. Den
              är byggd i akt och mening att vara en del i den här lösningen.
              Längre än så behöver jag inte gå för att visa att det har både
              tagits spadtag och byggts.
            </seg>
            <seg n="07092d23">
              Jag är väldigt intresserad av ett par saker när det gäller att
              se hur man ska komma fram med det här ärendet. Jag fick inget
              svar i det förra inlägget.
            </seg>
            <seg n="d69da3a8">
              Man har alltså utsett en person som ska utreda den här frågan.
              Jag är intresserad av att få veta: Hur ser utredningsdirektiven
              ut? Vad har den här personen fått för uppdrag? Jag förutsätter
              att det inte är ett förutsättningslöst uppdrag, för då kan det
              inte vara ett snabbt uppdrag.
            </seg>
            <seg n="c8747297">
              Det andra är: Om det nu ska vara ett snabbt uppdrag, som det
              har sagts, när ska det snabba uppdraget redovisas så att vi vet
              vad det är för tidsintervaller vi pratar om och vad det kan bli
              för förskjutningar i projektet?
            </seg>
            <seg n="d5fd31b9">
              Jag vill bara till slut säga att jag inte ser någon lösning på
              den här problematiken, att man tar pengar från Citybanan och lägger
              över på vägtrafik. Det är möjligt att det till viss del kan underlätta
              för stockholmare, men det löser inte problemen för järnvägstrafiken
              om vi även i framtiden ska ha Centralstationen mitt i Helsingfors.
              Även där kvarstår min fråga: Ska lösningen vara att man flyttar
              på Centralstationen? I så fall missar vi resmålet.
            </seg>
          </u>
          <note type="speaker" n="10af40d2">
            Anf. 118 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-a6367ae30e346310-5" n="797bbd3f">
            <seg n="7833e606">
              Herr talman! Jag förstår att Pia Nilsson inte vill lyssna på
              mitt svar, för det skulle ju fördärva hela hennes retorik. Jag
              upprepar att utredningsmannen ska snabbutreda och pröva om det
              finns alternativa lösningar till Citybanan, alltså till det förslag
              som ligger, och vad det kan innebära i kostnadsbesparingar.
            </seg>
            <seg n="4633f6aa">
              Min fundering är om Pia Nilsson över huvud taget inte har några
              betänkligheter inför att man under det socialdemokratiska regeringsinnehavet
              har suttit och beskådat hur Citybanans kostnader nästan fördubblats
              under väldigt kort tid och att den tänkta tiden för när det ska
              vara färdigbyggt har förskjutits ytterligare år framöver. Det
              hade varit på sin plats om Pia Nilsson hade varit lika upprörd
              över det faktum att det under ett års tid har redovisats att Citybanan
              ska kosta ytterligare ett antal miljarder. Det borde vi samfällt
              vara oroliga för.
            </seg>
            <seg n="3b514752">
              Den person som ska utreda kommer under de närmaste veckorna med
              en redovisning, med det tidsintervall som utredaren har till förfogande
              för att lämna ifrån sig svar på ett antal frågor som är kopplade
              just till Citybanan. Jag tror att många av svaren på de frågor
              som cirkulerar här kommer att levereras då, och man kommer därtill
              att kunna ta tydligare ställning till dem.
            </seg>
            <seg n="24898ea6">
              Sedan vill jag avslutningsvis säga att till skillnad från den
              socialdemokratiska regeringen, Pia Nilsson, kommer jag och alliansregeringen
              mycket tydligt att prata om vägar och behov av vägar i det här
              landet för att vi ska kunna skapa bra företagsklimat i alla delar
              av landet. Det här är eftersatt. En infrastruktursatsning behöver
              ha stora resurser, och vi vill skapa de resurserna genom att skapa
              nya finansiella lösningar för väginvesteringar.
            </seg>
            <seg n="f4432ceb">
              Det Socialdemokraterna fullständigt har missat är att vi behöver
              ha tillväxt i alla delar av landet, och på många ställen är just
              vägar det enda alternativet. Pia Nilsson borde snarare rikta en
              viss kritik mot sin egen regering för att man inte har klarat
              av att göra de infrastruktursatsningar som Pia Nilsson här efterfrågar.
            </seg>
          </u>
          <note type="speaker" n="03540ba0">
            Anf. 119 PIA NILSSON (s):
          </note>
          <u who="pia_nilsson_daa992" xml:id="i-cbd41194cc909dd9-2" n="6ad4ab2b">
            <seg n="6b3b373b">
              Herr talman! Jag skulle bara kort vilja kommentera det som Gunnar
              Andrén sade. Gunnar Andrén nämnde något om att han inte tyckte
              att stockholmarna skulle behöva stå för så stor del av den här
              Citybanans kostnad, men i dagsläget tar ju pendeltågstrafiken
              mer än hälften av spårkapaciteten genom Helsingfors under morgontimmarna.
              Då är det ju inte helt ohemult att tycka att Helsingforss läns
              landsting till exempel kan stå för de 3 miljoner kronor som man
              är överens om i det här genomförandeavtalet.
            </seg>
            <seg n="1f871278">
              Annars, herr talman, kan vi avslutningsvis konstatera att den
              här borgerliga regeringens insatser kring tågförstärkning eller
              spårförstärkning vid Helsingforss central kommer att försenas.
              I stället för att ge Banverket fullt mandat för att fortsätta
              utbyggnaden av Citybanan ska alternativa lösningar snabbutredas,
              heter det. Det alternativ som vi åtminstone har hört talas om
              är ju det tredje spåret, som redan innan det kommer att tas i
              bruk kommer att innebära en ny kapacitetsbrist. Citybanans fyra
              spår är ett minimum som krävs.
            </seg>
            <seg n="dfab30b2">
              Jag tolkar statsrådets svar som att Centerpartiet nu gör en politisk
              saltomortal för att passa in i den moderatstyrda regeringen, som
              kanske inte har så mycket till övers för järnvägstrafik utan mer
              för vägtrafik. Hur ska jag annars förstå statsrådets inlägg?
            </seg>
            <seg n="cf7dae25">
              Jag beklagar detta, och jag beklagar det å tågpendlarnas vägnar.
              Det kommer att bli en ännu större oro än vad som redan är i dag.
              Förseningarna kommer att fortsätta. Och de förseningarna finns
              i dag. Jag beklagar detta.
            </seg>
          </u>
          <note type="speaker" n="cb525725">
            Anf. 120 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-a6367ae30e346310-6" n="797bbd3f">
            <seg n="c6f58466">
              Herr talman! Skattebetalare och tågpendlare är, tror jag, överens
              med mig och alliansen. Vi vill ha bästa möjliga lösningar för
              minsta kostnad. Pia Nilsson vill fortfarande inte ta till sig
              det faktum att Citybanan i sig själv, med det underlag som ligger,
              har fördubblats i miljarder, från 7,5 till 13,7 miljarder och
              att den tidsmässigt har förskjutits fram i tid mot 2016. Det är
              förseningen, en försening som har gjorts under den tid som Socialdemokraterna
              har suttit vid makten. Uppbragtheten bör kanske riktas åt något
              annat håll.
            </seg>
            <seg n="e963719d">
              Centerpartiet kommer fortsättningsvis att arbeta för god infrastruktur
              i alla delar av landet. Och vi vill mycket tydligt poängtera utifrån
              Centerpartiet och alliansens regering att Helsingforss lösningar
              också är av intresse för nationen. Helsingfors som motor får ju
              aldrig bli en propp för människors rörlighet eller när det gäller
              behov av bra logistiska lösningar som även ett näringsliv har.
              Låt oss återkomma när vi har ett underlag från utredaren! Då förväntar
              jag mig att vi fortsätter den här debatten.
            </seg>
            <seg n="826c832a">
              Tack alla som har varit intresserade av att diskutera kollektivtrafiken
              i Helsingfors! Det här kan kanske stimulera till att vi kan ha
              diskussion om kollektivtrafik i många delar av landet och behovet
              av infrastruktur för att skapa god rörlighet för människor och
              bra situation för våra företagare.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="c586f58b">
            21 § Svar på interpellation 2006/07:3 om privata sjukhus
          </note>
          <note type="speaker" n="3e279148">
            Anf. 121 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-ba3730d9aa431c70-0" n="1ef63765">
            <seg n="138d05f5">
              Herr talman! Elina Linna har frågat mig om jag kommer att medverka
              till att avskaffa stopplagen och därmed släppa fram vinstintresset
              i vården. Vidare har hon frågat mig om jag står bakom statsministerns
              uttalande om att inga akutsjukhus ska säljas och om jag i så fall
              kommer att verka för att en särskild stopplag mot utförsäljning
              av akutsjukhus införs. Vidare har hon frågat mig vad jag kommer
              att göra för att undvika att vinstdrivande vårdbolag köper upp
              ideellt drivna sjukhus.
            </seg>
            <seg n="cc4e3102">
              Min utgångspunkt är att hälso- och sjukvården ska vara solidariskt
              finansierad och ges utifrån behov. Förtroendet för hälso- och
              sjukvården är avhängigt av att vården lever upp till de krav som
              medborgarna har rätt att ställa. Om hälso- och sjukvården ska
              kunna utvecklas och klara det framtida åtagandet måste förutsättningar
              för nytänkande och mångfald skapas inom hela hälso- och sjukvårdssystemet.
              Alternativa organisationsformer kan ge positiva effekter såsom
              tydligare organisation, mål och ledarskap samt ökad dialog kring
              kvalitetsbegreppet. Fler alternativa arbetsgivare behövs också
              för att klara av att attrahera arbetskraft till hälso- och sjukvården
              i framtiden. Många av dem som är anställda i vården har dessutom
              en idé om hur de skulle vilja driva vården. Dessa idéer måste
              tas till vara i större utsträckning. Regeringen har för avsikt
              att sätta in åtgärder som uppmuntrar alternativa vårdgivare i
              olika former så att mångfalden ökar inom hälso- och sjukvården.
            </seg>
            <seg n="e40b2230">
              Inom flera landsting verkar i dag ett stort antal privata vinstdrivande
              företag inom hälso- och sjukvården. Det finns inget som tyder
              på att det faktum att de är privata och vinstdrivande skulle ha
              inverkat negativt på vårdens kvalitet eller arbetsmiljö.
            </seg>
            <seg n="e07f99fe">
              Skillnaden mellan att låta en entreprenör driva ett sjukhus och
              att landstinget driver verksamheten är att landstinget i det förra
              fallet beställer av någon annan att utföra tjänster som man annars
              hade utfört i egen regi. Att lägga ut hälso- och sjukvård på entreprenad
              innebär att landstinget även fortsättningsvis styr och finansierar
              den beställda verksamheten. Det är viktigt att landstingen, i
              samband med upphandlingen, formulerar tydliga kvalitetskrav som
              sedan följs upp. Den så kallade stopplagen reglerar driftsformer
              för de offentligt finansierade sjukhusen. I de fall vården vid
              ett sjukhus läggs ut på entreprenad får inte verksamheten drivas
              i syfte att dela ut vinst, och hela verksamheten ska finansieras
              med offentliga medel. Regeringen har för avsikt att avveckla denna
              stopplag. Det är dock tänkbart att det finns behov av någon typ
              av reglering för de sjukhus där riks- och regionsjukvård bedrivs,
              eftersom denna typ av vård är forskningsanknuten och har stark
              koppling till de statligt finansierade universiteten. Innan riksdagen
              kan föreläggas ett förslag ska behovet av en reglering ses över.
            </seg>
            <seg n="a9c87a26">
              Oavsett vem som bedriver verksamheten krävs en utvecklad uppföljning
              av kvalitet och prestationer där resultaten redovisas öppet. Regeringen
              avser att förbättra förutsättningarna för att öppet mäta och jämföra
              olika kvalitetsaspekter.
            </seg>
            <seg n="dbebf307">
              En mångfald av vårdgivare ger ökad möjlighet att klara kraven
              på tillgänglighet och valfrihet för patienten genom att de privata
              vårdgivarna även kan utgöra ett komplement till verksamhet som
              bedrivs i offentlig regi. Det kan dock innebära problem när en
              marknad präglas av ett fåtal stora aktörer. Det är därför viktigt
              att stimulera en mångfald av vårdgivare med olika inriktningar
              som kan möta olika patienters behov. Lika villkor ska därför gälla
              för privata, ideella, kooperativa och offentliga aktörer.
            </seg>
            <seg n="7005195b">
              Ökad mångfald är inte bara ett mål i sig, utan ett av flera medel
              för att förändra, förnya och förbättra sjukvården så att målet
              om en god hälsa och vård på lika villkor för hela befolkningen
              kan uppnås.
            </seg>
          </u>
          <note type="speaker" n="3cc1720d">
            Anf. 122 ELINA LINNA (v):
          </note>
          <u who="elina_linna_aed53b" xml:id="i-d6d600fc08b25e5b-0" n="1b6f9fea">
            <seg n="a46796f3">
              Herr talman! Tack, socialministern, för svaret på min interpellation!
              Svaret innehåller en del tyckande, men konkreta besked saknas,
              tycker jag. Visst säger socialministern i sitt svar att regeringen
              har för avsikt att avveckla denna stopplag, men samtidigt säger
              Göran Hägglund att det dock är tänkbart att det finns behov av
              någon typ av reglering för de sjukhus där riks- och regionsjukvård
              bedrivs.
            </seg>
            <seg n="578c6552">
              Jag kan upplysa socialministern om att den regleringen finns
              i lagen om driftsformer för offentligt finansierade sjukhus. Duger
              inte den lagen? Är det för att den borgerliga alliansen så hårdnackat
              har sagt nej till lagen från början? Lagen tydliggör att sjukvården
              inte är och inte heller ska vara en produkt vilken som helst på
              en marknad, att vård av sjuka inte är en affärsverksamhet som
              ska drivas i syfte att dela ut vinst. Förbudet i lagen är alltså
              mot vinstutdelning.
            </seg>
            <seg n="d23ae510">
              Frågan är: Ska det handla om vinstintressen eller om människors
              behov? Det finns en intressekonflikt där. Ska socialministern
              nu sätta i gång och omvandla svensk sjukvård till affärsverksamhet?
              Ska offentliga medel användas för att dela ut vinst till aktieägare
              som finns i Sverige, Frankrike, Spanien eller i länder ännu längre
              bort? Det är frågan, Göran Hägglund.
            </seg>
            <seg n="1f94a1ac">
              Socialministern berör i sitt svar entreprenad. Jag hoppas att
              ministern inte tror att lagen förbjuder entreprenörskap. Det gör
              den inte, men Vänsterpartiet ser problem med entreprenörer inom
              vården. Lagen om offentlig upphandling säger att den vård som
              lagts ut på entreprenad måste upphandlas med jämna mellanrum.
              Det finns ingen självklarhet att entreprenören får fortsätta att
              utföra vården. Kontinuiteten mellan vårdgivare och patient bryts.
            </seg>
            <seg n="27bc3757">
              Jag förmodar att socialministern känner till Brommageriatriken.
              För några år sedan satsade initiativrik och kompetent personal
              pengar och resurser och bildade Brommageriatriken, som de har
              drivit mycket bra. Sedan blev det dags för ny upphandling det
              hör ju till när marknaden ska styra. Brommageriatriken fick inte
              anbudet. Numera ligger ärendet hos Regeringsrätten, och det lär
              bli fler ärenden om Göran Hägglund får bestämma.
            </seg>
            <seg n="abc82ebe">
              Jag vill fråga socialministern hur socialministern tänker lösa
              problemen när det gäller entreprenörer så att man kan klara av
              kontinuiteten i vården.
            </seg>
          </u>
          <note type="speaker" n="edddba26">
            Anf. 123 JAN LINDHOLM (mp):
          </note>
          <u who="jan_lindholm_ff5f4c" xml:id="i-b39c1dca1fbe8903-0" n="43686dc4">
            <seg n="2a8cca06">
              Herr talman! När jag läste Elina Linnas interpellation blev jag
              intresserad av att se vad som blev av den. Jag har nämligen haft
              uppfattningen att den borgerliga alliansen i huvudsak har motsatt
              sig lagstiftningen om driftsformer för de offentligt finansierade
              sjukhusen av rent ideologiska skäl och att de förslag som nu finns
              till att riva upp den egentligen enbart är en form av symbolhandling
              som man genomför. När jag sedan läste Göran Hägglunds svar förstod
              jag att det kanske inte enbart är en ideologisk fråga. Det kanske
              inte enbart är en symbolhandling. Det kanske är så att man faktiskt
              realt vill gå ifrån den form av sjukvård som vi har haft enighet
              om i Sverige under lång tid. Man det kan vara så att socialministern
              har glömt att svara på frågan på ett sätt som vore mer passande.
            </seg>
            <seg n="bd80161d">
              Jag konstaterar i alla fall att vi i Sverige har varit överens
              om att sjukvården ska vara solidariskt finansierad, och den ska
              ges på lika villkor till alla utifrån behov. När man läser svaret
              finner man att lika villkor inte gäller längre. Nu ska den solidariskt
              finansieras och ges efter behov. Det är beklagligt om alliansen
              inte längre tänker se till att den ska ges på lika villkor. Det
              är det problemet som man har löst med lagstiftningen om offentligt
              finansierade sjukhus.
            </seg>
            <seg n="75934807">
              Det finns en hel del text här som handlar om entreprenörskap,
              och det är just förhållandet mellan landsting och operatörer,
              entreprenörer, som den lagstiftningen reglerar. Ni kommer säkert
              vid en genomgång att se att i princip behöver, även med de förändringar
              som ni vill genomföra, 8090 % av lagstiftningen finnas kvar. Det
              är väldigt små delar som man kan plocka bort om man fortfarande
              ska ha någon möjlighet för det offentliga att ha någon form av
              utgiftskontroll över verksamheten. Det viktiga är att ha en lagstiftning
              som gör att man kan ha någon form av kostnadskontroll vid upphandling
              nr 2.
            </seg>
            <seg n="3f911527">
              Borgerliga politiker glömmer ofta bort att det händer en hel
              del när man har släppt i väg verksamheten någonstans. Elina Linna
              gav ju ett bra exempel. Jag skulle kunna ta mängder av exempel
              på det från massor av områden där samhället har lagt ut verksamhet
              på entreprenad och där det ganska snabbt uppstår privata monopol.
              Jag undrar om ni har tittat er om i omvärlden. Det finns massor
              med exempel på att sjukvård har förändrats på det sättet, där
              samhället mer eller mindre har gått under. Folk blir sjuka och
              man har inte råd att finansiera den sjukvården från det offentliga
              för att de privata vinstintressena kommer in.
            </seg>
            <seg n="93b24ed0">
              Det är viktigt att se hur det här fungerar. En faktor till som
              har varit viktig i debatten när vi har pratat om det här tidigare
              är att det är svårt att skilja på hur de offentliga resurserna
              används när man har en privat entreprenör. Hur mycket av resursen
              som landstinget lämnar över till den privata operatören kommer
              att användas för att ge rent privat sjukvård? Det regleras också
              i lagstiftningen om offentligt finansierade sjukhus. Här står
              det ingenting om det. Man kan konstatera att det finns gott om
              utrymme för att entreprenören ska kunna använda det sjukhus han
              driver med offentligt finansierade medel för det offentliga till
              att bedriva annan sjukvård vid sidan om. Jag är, precis som Elina
              Linna, mycket orolig över vad som kommer att hända. Det som jag
              är mest orolig över är vad som kommer att hända med de sjukhus
              som inte är universitetssjukhus och som inte är länslasarett.
            </seg>
          </u>
          <note type="speaker" n="f7572bca">
            Anf. 124 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-ba3730d9aa431c70-1" n="1ef63765">
            <seg n="a3fdd44c">
              Herr talman! Jag tror att vi möjligen har lite olika ingångar
              i den här debatten. Det tror jag att vi kan komma överens om i
              alla fall, om vi inte kommer överens om något annat. Det som för
              mig är det alldeles avgörande, det som är det primära, som är
              utgångspunkten i allt arbete som jag utför på det här området
              handlar om att skapa bästa möjliga trygghet för den enskilde patienten,
              att skapa bästa möjliga tillgänglighet, bästa möjliga kvalitet
              för den enskilde patienten. Vissa partier har utgångspunkten att
              den vården bara kan ges av människor som är betalda av det offentliga,
              men man har inga belägg för att det skulle vara sämre för att
              det står något annat på löneutbetalningen. Jag kan inte förstå
              denna paniska rädsla för att andra ska kunna meddela vård.
            </seg>
            <seg n="ee9ca1bf">
              När stopplagen kom till för några år sedan sågades den av i stort
              sett samtliga remissinstanser. Folkhälsoinstitutet tyckte att
              den var okej. Sveriges Redovisningskonsulters Förbund tyckte att
              den var okej. Kritikerna konstaterar att lagen minskar konkurrensen
              Konkurrensverket, bygger på en gammaldags syn på verksamheten
              i vården säger LO, utgår från helt felaktiga premisser säger Statens
              beredning för medicinsk utvärdering, hotar det kommunala självstyret
              säger Helsingforss läns landsting. Men det hindrar inte politiker
              väl försedda med ideologiska skygglappar att peka på att all vård
              enbart kan meddelas via det offentliga.
            </seg>
            <seg n="9927e420">
              Jag tycker att ni tänker fel. Jag ser gärna att fler får bidra,
              men det måste finnas en del grundläggande fakta som ska gälla.
              Det handlar om vård på lika villkor, att vård som är finansierad
              gemensamt ska ges utifrån de behov som patienten har. Om detta
              står i centrum går det att hitta lösningar där det finns flera
              olika aktörer på området. Det ger fler arbetsgivare att välja
              mellan för den som är verksam på det här området. Det ger en möjlighet
              för det offentliga att mäta sina insatser mot andra utförare,
              komma till jämförelser, och det leder till kvalitetsförbättringar.
              Detta vill ni inte se, utan i stället fastnar ni i ett tänkande
              som går ut på att vård bara kan meddelas på ett sätt.
            </seg>
            <seg n="e409552d">
              Det finns i dag stora brister inom den svenska hälso- och sjukvården.
              Det finns saker och ting som vi behöver rätta till, bland annat
              när det gäller tillgängligheten och de anställdas eller vårdutbildades
              möjlighet att komma till sin rätt hos sin arbetsgivare. Jag tror
              att det skulle finnas ett stort värde i att det fanns flera arbetsgivare
              till vilka jag som vårdanställd kunde gå för att utveckla mig
              i mitt arbete.
            </seg>
            <seg n="7423c00b">
              För min del är målet en väl fungerande vård och omsorg. Medlet
              kan vara offentlig vård, men jag är inte rädd för att under reglerade
              former låta även andra intressenter från den ideella sektorn,
              och till och med den som driver ett privat företag, vara verksam
              och låta upphandlingen fungera. För det är ju det offentliga som
              klargör vad det är man beställer antalet operationer, antalet
              ingrepp och man anger de kvalitetskrav man har.
            </seg>
            <seg n="088f70af">
              Det kan göras även av andra. Det är inte bara den som får sin
              lön utbetald av det offentliga som kan göra ett bra jobb till
              gagn för patienten.
            </seg>
          </u>
          <note type="speaker" n="98fcc20b">
            Anf. 125 ELINA LINNA (v):
          </note>
          <u who="elina_linna_aed53b" xml:id="i-d6d600fc08b25e5b-1" n="1b6f9fea">
            <seg n="5a7f9ce3">
              Fru talman! Olika ingångar, säger socialministern. Jag hoppas
              att socialministerns ingång i den här interpellationsdebatten
              är att besvara de frågor jag ställt. Jag har ju rätt att göra
              det och tycker inte att jag fick svar på de frågor som jag ställde
              om entreprenörskap.
            </seg>
            <seg n="d8b2484e">
              Vi kan vara överens om att målet är en väl fungerande vård och
              omsorg. Jag vill lägga till lika vård på lika villkor. Jag hoppas
              att socialministern tänker likadant.
            </seg>
            <seg n="d947c339">
              Jag går tillbaka till frågan om entreprenörskap. Jag gissar att
              de 40 miljoner som regeringen nu satsar på åtgärder som uppmuntrar
              alternativa vårdgivare handlar om att vårdpersonalen ska utbilda
              sig i entreprenörskap, kanske till och med på arbetstid. Är det
              så, Göran Hägglund? I så fall är frågan hur socialministern tänker
              förklara konsekvenserna av lagen om upphandling som dessa personer
              som entreprenör drabbas av. Vården är inte som vilken marknad
              som helst. Det krävs kontinuitet mellan patient och vårdgivare.
            </seg>
            <seg n="7c133272">
              För Vänsterpartiet är det självklart att politiken inte ska styra
              i detaljer, och det behöver säkert göras en del så att personalen
              ska kunna förverkliga sina idéer om att driva vården. Det går
              att göra det också inom offentlig sektor. Det är inte omöjligt.
              Jag tror att kreativ vårdpersonal kräver stabilitet och förutsägbarhet.
              Man måste veta i vilken tonart man ska spela för att kunna improvisera.
            </seg>
            <seg n="2131f37d">
              Socialministern säger att lika villkor ska gälla för privata,
              ideella, kooperativa och offentliga aktörer. Så ser det inte ut
              om vinstintresset ska vara med och styra inom vården. Eller är
              socialministern av en annan åsikt?
            </seg>
            <seg n="848ad916">
              Tidigare tog jag upp exemplet Brommageriatriken. Nu tar jag exemplet
              Capio som enligt uppgift ska säljas. Landstinget har inte något
              inflytande över försäljningen. Göran Hägglund säger att det ska
              finnas tydliga avtal om kvaliteten. De avtal som landstinget har
              med Capio går inte att säga upp från en dag till en annan. Det
              är mycket svårt att påverka dessa avtal. Det finns gott om exempel,
              speciellt från äldreomsorgen, på hur svårt det är att rätta till
              avtalen när det brister inom till exempel kvaliteten. Vad händer
              om ett riskkapitalbolag köper Capio och tömmer företaget på kapital?
              Som beställare avsäger vi oss alla möjligheter att styra verksamheten.
            </seg>
            <seg n="a18fd7b2">
              Jag kan även ta exemplet USA. Som säkert socialministern känner
              till har de en väldigt dyr vård. Där är det ju marknads- och vinsttänkandet
              som styr. Jag hoppas att Jan Lindholm kan berätta om den resa
              till USA som socialutskottet gjorde för drygt ett år sedan.
            </seg>
          </u>
          <note type="speaker" n="175c6c38">
            Anf. 126 JAN LINDHOLM (mp):
          </note>
          <u who="jan_lindholm_ff5f4c" xml:id="i-b39c1dca1fbe8903-1" n="43686dc4">
            <seg n="82b35d64">
              Fru talman! Den resan har vi dokumenterat, och vi kan överlämna
              den dokumentationen senare.
            </seg>
            <seg n="9c13c965">
              Vi kan väl enas om att socialministern är förlåten för sin okunskap
              i frågan. Han har ju inte haft så lång tid på sig att läsa in
              sig på den. Socialministern säger att han har vårdkonsumenternas
              bästa för ögonen, att han ska göra det bästa möjliga för vårdkonsumenterna.
              Sedan säger han att dessa val inte ska göras endast av dem som
              är betalda av det offentliga. Men det är just det som vi försöker
              se till. När man säger att det inte bara handlar om det som betalas
              av det offentliga visar sig ännu en lucka, ännu en anledning att
              vara orolig.
            </seg>
            <seg n="58bbde56">
              Det är ett systemskifte på gång. Vården ska alltså inte enbart
              betalas av det offentliga utan också av någon annan. Vem då? Genom
              bristerna och sprickorna i svaren sipprar det fram att det inte
              längre är självklart att vården ska ges på lika villkor. Det är
              inte längre självklart att vården enbart ska vara offentligt finansierad,
              utan någon annan ska betala om den ska bli bättre.
            </seg>
            <seg n="8fd70447">
              Vi får inget svar på frågan vad som händer med sjukhusen. Inte
              med ett enda ord har det hittills berörts trots att det i upphandling
              nummer två är väsentligt vem som äger infrastrukturen. Man måste
              inse att sjukhusen är tunga infrastrukturpusselbitar som inte
              kan privatiseras i en vård som kan hålla låga kostnader.
            </seg>
            <seg n="18fba677">
              Det som Elina påpekade är helt riktigt, och jag tänkte ta ett
              annat exempel. När ministern säger att vi inte skulle ha någon
              grund för vårt påstående att det hela fungerar bra är det bara
              att jämföra internationellt. Vi har i alla jämförelser en mycket
              högre kvalitet på den svenska sjukvården till en i internationell
              jämförelse mycket låg kostnad. De exempel som finns, där man alltså
              genomfört detta systemskifte, visar att kostnaderna ökar dramatiskt.
            </seg>
          </u>
          <note type="speaker" n="84598777">
            Anf. 127 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-ba3730d9aa431c70-2" n="1ef63765">
            <seg n="745b13d9">
              Fru talman! Jan Lindholm var vänlig nog att säga att jag är förlåten
              för min okunskap eftersom jag är ny. Då torde det vara värre för
              dem som jobbat med dessa frågor en längre tid och ändå uppvisar
              en sådan enastående okunskap och ett medvetet missförstående av
              det som jag sagt. I stort sett ingenting av det som Jan Lindholm
              talat om har nämnts i de svar som jag gett. Det finns ingen som
              här förespråkar den amerikanska modellen. Jag är anhängare av
              den svenska modellen, men jag är inte paniskt rädd för att låta
              andra än det offentliga utföra vård.
            </seg>
            <seg n="bd1707fc">
              Elina Linna frågade om entreprenörer vid upphandling, och hon
              säger att entreprenörer kan drabbas. Ja, det kan hända att en
              entreprenör vid den andra upphandlingen tappar det kontrakt som
              han haft. Det är naturligtvis hjärtevärmande att Vänsterpartiet
              värnar om de entreprenörer som de över huvud taget helst inte
              vill se existera inom den verksamhet som finansieras offentligt.
            </seg>
            <seg n="b8b96df6">
              Det kan uppstå en del problem, men det handlar väldigt mycket
              om hur de avtal som det offentliga sluter med till exempel ideella
              organisationer eller företag formuleras.
            </seg>
            <seg n="a838ac89">
              Elina Linna frågar om jag anser att vårdpersonal ska kunna utbilda
              sig på arbetstid för eventuella avknoppningar. Ja, vi har anslagit
              40 miljoner kronor i budgeten för att underlätta för vårdpersonal
              som finns inom offentlig sektor och som ser framför sig en möjlighet
              att knoppa av en viss verksamhet. Vi vill hjälpa och stödja dem
              att ta det steget.
            </seg>
            <seg n="9f76d5e3">
              Elina Linna säger att landstinget inte har något inflytande om
              Capio kommer att säljas. Det beror helt och hållet på hur man
              formulerar de avtal som man sluter med andra parter, med ideella
              organisationer, med privata företag eller med andra. Man har naturligtvis
              möjlighet att bryta ett avtal om man vill skriva in sådant i ett
              avtal som man formulerar.
            </seg>
            <seg n="21f7f5aa">
              Avtalet reglerar det som intressenten ska leverera. Om man inte
              lever upp till innehållet i avtalet kan det brytas eller man kan
              krävas på skadestånd.
            </seg>
            <seg n="72ebb254">
              Jag undanber mig den typ av paralleller med USA som har dragits
              i debatten här. Det finns ingen i Sverige som förordar en sådan
              amerikansk modell. Jag gör det definitivt inte.
            </seg>
            <seg n="d6d6c254">
              Är det ändå inte lite besvärande att organisationer som Vårdförbundet
              när lagen togs fram pekade på alla de brister som den kommer att
              leda till? Vårdförbundet skriver att man ser positivt på att fler
              engagerar sig och driver verksamhet som tidigare har drivits i
              offentlig regi. De tycker att vården behöver ett utbud av olika
              vårdgivare där enskilda vårdentreprenörer har en given plats.
              De som är direkt involverade i vården säger att det är viktigt
              att man öppnar för detta. De står naturligtvis på patienternas
              sida. De står också på sin egen sida för att se till att de har
              goda arbetsvillkor i vården.
            </seg>
            <seg n="e0b8dc3f">
              Att jag i dag inte presenterar en färdig lag när ni efterlyser
              konkreta besked beror på att vi ännu inte har berett den färdigt.
              Vi har ytterligare lite tid på oss att bereda den, för vi vill
              ha en lag som kan fungera så snart den träder i kraft. Jag varken
              kan eller ska i dag lämna besked på varje punkt, men jag pekar
              på i vilken riktning vi ska gå.
            </seg>
            <seg n="8b5ceac9">
              Vi välkomnar ideella organisationer och privata företag som under
              vissa former tar på sig en del av verksamheten. Det handlar inte
              om att privatisera verksamheter och sälja ut sjukhus, som man
              har sagt i debatten här, utan om att låta andra utföra en väl
              definierad del av vården som jag tror att de är kvalificerade
              att utföra.
            </seg>
            <seg n="5c7d6451">
              Ni, däremot, bestämmer er för att ni vet bättre än Sveriges landsting.
              Ni vill inte ge kommuner eller landsting möjlighet att lägga ut
              vissa, väl avskilda delar på entreprenad.
            </seg>
          </u>
          <note type="speaker" n="52b11fce">
            Anf. 128 ELINA LINNA (v):
          </note>
          <u who="elina_linna_aed53b" xml:id="i-d6d600fc08b25e5b-2" n="1b6f9fea">
            <seg n="19386947">
              Fru talman! Jag har inte fått svar på min fråga om vad socialministern
              anser om att svenska skattebetalares medel hamnar i fickorna hos
              aktieägarna i de vinstdrivande företagen. Där har vi exempel från
              USA som visar att man låter vinsten och marknaden styra. Men egentligen
              kan socialministern låta bli att svara på den frågan, för jag
              hade också en fråga i min interpellation som jag inte har fått
              något svar på och inga kommentarer alls till. Den frågan lyder:
              Vad avser ministern att göra för att undvika att vinstdrivande
              vårdbolag köper upp ideellt drivna sjukhus?
            </seg>
            <seg n="8a53ef2b">
              Jag rekommenderar socialministern att göra ett studiebesök på
              till exempel Ersta sjukhus, där man är orolig för att de ideellt
              drivna sjukhusen köps upp av stora bolag om man släpper in vinstintresset
              i vården. Vi har sett att sådant har hänt i USA.
            </seg>
            <seg n="c9ba513e">
              Vänsterpartiet anser att det är människors behov som ska styra
              vilken vård som ges, inte vinstintresset. Vinstintresset inför
              en annan drivkraft som ofta står i motsättning till behovet. Det
              finns även en uppenbar risk för att kostnadseffektivitet i ett
              kommersiellt vårdbolag innebär mindre personal och stressigare
              arbetsmiljö.
            </seg>
          </u>
          <note type="speaker" n="e91bb455">
            Anf. 129 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-ba3730d9aa431c70-3" n="1ef63765">
            <seg n="0e5e5145">
              Fru talman! Vad ska man göra för att undvika att vinstdrivande
              företag köper upp idéburen verksamhet? Jag tror att man ska hålla
              i minnet vad de idéburna företagen själva anser på detta område.
              I dag kunde vi i Svenska Dagbladet läsa en artikel där man från
              den organisation som organiserar just idéburen omsorg säger så
              här: Regeringsförklaringen är befriande tydlig och fastslår att
              fler aktörer skall uppmuntras att bidra till en utveckling av
              vården och omsorgen. Lika villkor skall gälla för privata, ideella,
              kooperativa och offentliga aktörer. Man välkomnar detta och säger
              att det är först när vi kan välja mellan verkligt olika aktörer
              som valfriheten blir reell.
            </seg>
            <seg n="1aa29e10">
              Man välkomnar sådant som öppnar för andra att utföra vård och
              omsorg. Allt handlar förstås om att man vill patientens bästa.
              Alla hamnar vi någon gång under våra liv i en situation där vi
              är beroende av vård och omsorg. Jag tror ärligt att vi kan utveckla
              vård och omsorg genom att det finns fler aktörer. Då kan man mäta
              sig mot varandra och se vad som fungerar. Man kan lära av varandra.
              Jag är inte rädd för att öppna för detta. Tvärtom ser jag goda
              möjligheter för att det kan förbättra situationen för den person
              som är i en så utsatt situation att man behöver vård och hjälp.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="ff8b1f64">
            22 § Svar på interpellation 2006/07:6 om föräldraförsäkringen
            och jämställdheten mellan kvinnor och män
          </note>
          <note type="speaker" n="85d2ea7c">
            Anf. 130 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-ba3730d9aa431c70-4" n="1ef63765">
            <seg n="8ff41650">
              Fru talman! Josefin Brink har frågat statsrådet Nyamko Sabuni
              vilka åtgärder statsrådet är beredd att vidta för att verka för
              att arbetsgivare ska betrakta föräldraskapet som en angelägenhet
              lika stor för män som för kvinnor, vilka verktyg statsrådet är
              beredd att använda inom familjepolitikens område för att verka
              för att bryta diskrimineringen av kvinnor på arbetsmarknaden,
              vilka åtgärder statsrådet är beredd att vidta för att en jämn
              fördelning av ansvaret för barn och annat hemarbete mellan kvinnor
              och män ska uppnås samt vilka åtgärder statsrådet avser att vidta
              för att regeringens familjepolitik ska gynna alla barn och deras
              familjer, alltså till exempel även ensamstående kvinnor som inte
              kommer att ha råd att utnyttja vårdnadsbidrag eller studerande
              som inte har en beskattningsbar inkomst och som inte kommer att
              omfattas av jämställdhetsbonus.
            </seg>
            <seg n="c9bdc1b1">
              Arbetet inom regeringen är så fördelat att det är jag som ska
              svara på interpellationen, och jag väljer att svara på frågorna
              i ett sammanhang.
            </seg>
            <seg n="41f3df6a">
              Familjen är en grundläggande gemenskap i samhället. Vår trygghet
              och känsla av sammanhang grundläggs redan som barn, i den egna
              familjen. I familjens gemenskap kan ett djupt mänskligt behov
              tillgodoses att bli sedd och inte vara utbytbar. I den lilla grupp
              som en familj utgör får familjemedlemmarna möjlighet att möta
              kärlek, omtanke och förståelse men också ställas inför krav och
              ta ansvar.
            </seg>
            <seg n="0f3c5832">
              Regeringens familjepolitik syftar till att stärka föräldrars
              makt över sin livssituation och öka familjernas valfrihet. Familjepolitiken
              bör underlätta för föräldrar att kombinera yrkesliv med ett fungerande
              familjeliv genom förbättrade möjligheter för båda föräldrarna
              att ta hand om barnen när de är små.
            </seg>
            <seg n="df4cd0db">
              En modern familjepolitik måste utgå från att familjer är olika,
              har olika önskemål och behov, och är lika mycket värda. Alltfler
              familjer består av en ensamstående mamma eller pappa, som har
              barnen hela eller delar av tiden. Det är enligt min mening viktigt
              att både kvinnor och män ska kunna kombinera familjeliv med arbetsliv,
              och få vardagspusslet att gå ihop. Ingen ska tvingas välja bort
              barn och familj på grund av bristen på trygga anställningar, en
              stelbent familjepolitik eller risken att missgynnas under graviditet
              och föräldraledighet. Ett sätt att förbättra förutsättningarna
              för en trygg uppväxt för barnen och mer likvärdiga villkor för
              kvinnor och män är att skapa förutsättningar för att män tar ett
              större föräldraansvar under barnens första år och att kvinnor
              och män delar på arbetet i hemmet.
            </seg>
            <seg n="f158da21">
              Regeringen kommer inom kort att utreda de närmare förutsättningarna
              för att genomföra en familjepolitisk reform under mandatperioden
              i syfte att öka valfriheten för barnfamiljerna och därmed förbättra
              möjligheterna till jämställdhet och delat ansvar för barnen. De
              bärande utgångspunkterna för reformen blir införandet av barnomsorgspeng,
              jämställdhetsbonus, ett frivilligt kommunalt vårdnadsbidrag och
              ökat pedagogiskt inslag i förskolan.
            </seg>
            <seg n="a6832cec">
              Barnomsorgspengen ger föräldrarna ytterligare möjligheter att
              välja barnomsorg bland en mångfald av utövare som passar alla
              barns och familjers olika behov. Jämställdhetsbonusen har två
              syften. Genom att öka familjernas ekonomiska möjligheter att fördela
              föräldraledigheten mer jämlikt förbättras förutsättningarna för
              jämställdhet och en stärkt relation mellan barnet och bägge föräldrarna.
              Genom att förstärka motiven för kvinnor att bibehålla en förankring
              i yrkeslivet motverkas omotiverade löneskillnader, dessutom ger
              det männen förutsättningar att ta ett större föräldraansvar. Ett
              frivilligt kommunalt vårdnadsbidrag skapar möjligheter för föräldrar
              som önskar mer tid med sina små barn. Vårdnadsbidraget ger en
              reell valmöjlighet för de föräldrar som önskar vara hemma något
              längre än vad föräldraförsäkringen ger möjlighet till eller som
              vill korta sin arbetstid under småbarnsåren.
            </seg>
            <seg n="525f9a16">
              Jag håller med Josefin Brink om att förutsättningarna för jämställdhet
              mellan kvinnor och män bör förbättras. Sverige framställs ofta
              som ett jämställt land, och jämfört med andra länder har möjligheterna
              för svenska kvinnor blivit bättre. Men fortfarande återstår mycket
              innan kvinnor och män på allvar har lika möjligheter. Jämställdhetsfrågorna
              har därför fått ett stort utrymme i regeringens politik. Regeringen
              avser att inom olika områden initiera reformer som ska öka jämställdheten
              mellan kvinnor och män. En kraftig resursförstärkning görs genom
              att jämställdhetspolitiken tillförs 400 miljoner kronor för 2007
              en tiofaldig ökning av anslaget. Regeringens politik gynnar och
              uppmuntrar till jämställdhet mellan kvinnor och män. Däremot anser
              regeringen inte att jämställdhet uppnås genom inskränkningar i
              familjernas valfrihet.
            </seg>
          </u>
          <note type="speaker" n="54610727">
            Anf. 131 JOSEFIN BRINK (v):
          </note>
          <u who="josefin_brink_fef83c" xml:id="i-d83594fb59f68f0d-0" n="8b637813">
            <seg n="2ed02441">
              Fru talman! Jag ber att få tacka ministern så mycket för svaret
              på mina frågor.
            </seg>
            <seg n="f4e0cba0">
              Varken jag eller den församlade världspressen är väl särskilt
              överraskade över att Kristdemokraternas partiordförande och tillika
              socialministern har en i grunden annorlunda syn på familjen än
              vad jag och Vänsterpartiet har. Men frågan är om det inte snarare
              är ministern än jag som sticker ut med synen i den här frågan.
            </seg>
            <seg n="4210ad3a">
              Sedan årtionden tillbaka under uppbyggnaden av det moderna välfärdssamhället
              har den patriarkala synen på familjen som samhällets minsta byggsten
              ersatts av att det i stället är individen som måste vara utgångspunkten
              för utformandet av politiken.
            </seg>
            <seg n="5cd419f5">
              Vi har steg för steg avskaffat lagstiftning, skatte- och ersättningssystem
              där familjen utgör subjektet och ersatt dem med lagar och system
              där det i stället är individen som är subjekt. Det är en utveckling
              som har förbättrat livsvillkoren, självbestämmandet och det ekonomiska
              oberoendet för kvinnor och stärkt barns mänskliga rättigheter.
            </seg>
            <seg n="5bc4c61a">
              Det har rått en hyfsad samsyn kring den principen hittills i
              svensk politik sånär som på Kristdemokraterna. De har envist fortsatt
              att hävda att det är familjen som ska ses som subjekt. Det är
              beklagligt att det nu verkar som att Kristdemokraterna har genomdrivit
              ett slags systemskifte i synen på familjen och familjepolitiken
              i hela alliansens familjepolitik.
            </seg>
            <seg n="16987639">
              Föräldraförsäkringens utformning är en beklaglig rest av det
              gamla tänkandet om familjen som samhällets minsta byggsten. Möjligheten
              att avsäga sig sin del av försäkringen är en eftergift för konservativa
              krafter som klamrar sig fast vid idén att det egentligen bara
              är kvinnor som kan och bör ta hand sina egna barn.
            </seg>
            <seg n="c825cca4">
              Vi känner alla till de negativa konsekvenser för kvinnors villkor
              i arbetslivet som den skeva fördelningen av ansvar för barn och
              obetalt arbete i hemmet har. Också socialministern erkänner att
              det är ett problem att män inte tar sin del av föräldraförsäkringen
              och sin del av föräldraansvaret. Men i nästa andetag säger han
              att det måste få vara en fråga för ett fritt val för familjen.
            </seg>
            <seg n="90591515">
              På dessa helt igenom oförenliga ståndpunkter försöker man sedan
              koka fram en politik som ska tillfredställa bådeoch. Å ena sidan
              ska män uppmuntras att ta ut en större andel av föräldraförsäkringen
              genom att en skatterabatt ges till hushållet. Å andra sidan lanserar
              man samtidigt ett vårdnadsbidrag som enligt alliansens egna uppskattningar
              i valrörelsen skulle ge drygt 2 000 kr i månaden till den av föräldrarna
              som vill vara hemma i upp till tre år efter föräldraförsäkringsperiodens
              slut.
            </seg>
            <seg n="afcf9f32">
              I interpellationssvaret låtsas man nu att detta är ett könsneutralt
              arrangemang. Ni har ju redan konstaterat och erkänt att män i
              dagsläget inte ens är beredda att stanna hemma i ett halvår när
              de får ut 80 % av sin lön i ersättning. Varför har ni annars lagt
              in jämställdhetsbonusen? Vad får er att tro att män efter denna
              period skulle vilja stanna hemma ungefär för samma summa som bara
              bonusen ger?
            </seg>
            <seg n="8593aee2">
              Självklart är detta en stor kvinnofälla som man har lagt in i
              hela systemet, eftersom det är vad Kristdemokraterna vill ha.
              Det skulle faktiskt kännas bättre för mig om familjeministern
              erkände att jämställdheten inte är ett mål med den borgerliga
              familjepolitiken. Det skulle vara ärligare om ministern sade att
              man faktiskt inte vill skapa likvärdiga förutsättningar för kvinnor
              och män att både försörja sig på eget arbete och vara föräldrar.
            </seg>
            <seg n="50f47e7b">
              I stället utformar man sin politik för att stärka incitamenten
              att leva i det ömsesidiga och djupt ojämlika beroende som en traditionell
              patriarkal kärnfamilj utgör.
            </seg>
          </u>
          <note type="speaker" n="ed728bc3">
            Anf. 132 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-ba3730d9aa431c70-5" n="1ef63765">
            <seg n="dfc62ff5">
              Fru talman! Det var en föreläsning om någonting som låg en bra
              bit från ämnet för interpellationen. Men jag tar förstås också
              gärna den diskussionen. Josefin Brink ställer här frågan om jämställdhet
              mot familjen. Hon talar om att det är ett val mellan jämställdhet
              eller familj. Jag vägrar att gå med på det synsättet. Jag är för
              jämställdhet. Det tror jag att de allra flesta är som också lever
              i familjer.
            </seg>
            <seg n="779ee2b8">
              Det går att förena med synen på kvinnor och män som lika mycket
              värda. Det är individer med samma möjligheter och tro på familjen
              som en väl fungerande enhet. Den brister förstås ibland, som alltid
              när det är människor inblandade. Men den spelar en viktig roll
              framför allt för barnen när de hitta sina roller i sammanhang
              där de lär sig att möta andra människor, lär sig ansvarstagande
              och att möta krav men också möter den kravlösa kärleken. Så ser
              situationen ut för de allra flesta barn. Här radas en del beskyllningar
              upp om vad jag skulle stå för eller vad jag skulle verka för.
              Jag känner mig helt främmande inför de beskrivningarna.
            </seg>
            <seg n="414d99a0">
              Jag vill till sist ge några faktaupplysningar. Vårdnadsbidraget
              ska inte gälla tre år efter föräldraförsäkringens slut utan fram
              till det att barnet fyller tre år. Vi har inte sagt 2 000 kr.
              För var och en som följde valrörelsen tror jag att det framstod
              som ganska tydligt att det handlade om 4 000 kr om det ska vara
              beskattat och 3 000 kr om det inte kommer att beskattas. Det kommer
              att utredas närmare.
            </seg>
          </u>
          <note type="speaker" n="a2e85bde">
            Anf. 133 JOSEFIN BRINK (v):
          </note>
          <u who="josefin_brink_fef83c" xml:id="i-d83594fb59f68f0d-1" n="8b637813">
            <seg n="9db4028b">
              Fru talman! Det är obegripligt att socialministern inte anser
              att det jag nyss tog upp hör hemma i den här debatten. Det är
              precis vad det handlar om.
            </seg>
            <seg n="4af42456">
              Det handlar om man betraktar individens möjligheter och individen
              eller familjen som grupp som subjekt för politiken. Hela paketet
              är utformat från ett tänkande där familjen ses som en grupp, inte
              som en sammanslutning av individer.
            </seg>
            <seg n="e5694841">
              Jag tar tillbaka det jag sade om 2 000 kr. Det ska vara 4 000
              kr. Men frågan kvarstår fortfarande. Varför skulle någon man som
              inte vill stanna hemma med 80 % av sin lön i ersättning vilja
              stanna hemma för 4 000 kr?
            </seg>
            <seg n="6a875d7d">
              Slutligen ställde jag även en fråga jag inte har fått något som
              helst svar på i interpellationssvaret. Det gällde de ensamstående
              föräldrarnas situation. Om det nämner minister ingenting konkret
              alls. De ensamstående föräldrarna är väldigt ofta kvinnor. Det
              är en mycket utsatt grupp i ekonomiskt hänseende.
            </seg>
            <seg n="c1724e47">
              En höjning och en indexering av underhållsstödet är till exempel
              en åtgärd som skulle stärka den gruppen något alldeles enormt.
              Något sådant har jag inte sett förslag på i regeringens budgetproposition.
              Jag har inte hört Göran Hägglund säga vare sig i svaret eller
              i något annat sammanhang att man är beredd att göra en sådan satsning.
            </seg>
            <seg n="c404b2e0">
              Vänsterpartiet har länge drivit det kravet. Vi kommer att föreslå
              det i vår budgetmotion. Jag hoppas att socialministern vill återkomma
              med något svar om vad han ämnar göra för att stärka de ensamstående
              föräldrarnas situation. Å andra sidan kanske man ska anse det
              som ett framsteg att ministern alls nämner de ensamstående föräldrarna
              i sitt svar.
            </seg>
            <seg n="5b063719">
              Slutligen vill jag säga att jag inte är särskilt överraskad av
              att Kristdemokraterna omhuldar en sådan reaktionär familjepolitik.
              Jag är mer förvånad och bekymrad över att de mer liberala krafterna
              i allianspartierna så beredvilligt ställer upp på den.
            </seg>
            <seg n="bfb8d96d">
              Jag hoppas och utgår från att vi i den här kammaren framöver
              kommer att få höra åtminstone en eller annan borgerlig feminist
              visa civilkurage nog att bestrida den skisserade familjepolitiken.
            </seg>
          </u>
          <note type="speaker" n="4a0fb660">
            Anf. 134 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-ba3730d9aa431c70-6" n="1ef63765">
            <seg n="1a08a971">
              Fru talman! Jag tror att Josefin Brink har ett inlägg kvar. Jag
              vore tacksam om hon skulle kunna beskriva vad i mitt svar som
              är en beskrivning av en reaktionär familjepolitik.
            </seg>
            <seg n="5b2a006f">
              Regeringen tillmäter frågorna som rör jämställdhet en stor betydelse.
              Därför har det inrättats ett särskilt integrations- och jämställdhetsdepartement
              för att markera betydelsen som regeringen vill ge de här frågorna
              i sitt arbete.
            </seg>
            <seg n="5377d127">
              Jag har beskrivit en del i mitt svar, bland annat hur vi har
              tiofaldigat stödet för jämställdhetsarbetet. Vi har i vår budget
              presenterat en lång rad förslag som handlar om att till exempel,
              för att ta ett område, möta det våld som många kvinnor är utsatta
              för. Vi satsar på ett förbättrat stöd för våldsutsatta kvinnor,
              en översyn av reglerna som påverkar våldsutsatta kvinnors ekonomiska
              situation, insatser riktade mot män som slår i syfte att bryta
              deras destruktiva beteende, insatser som ökar kunskaperna i polis-
              och domarkår, forskning om mäns våld mot kvinnor samt förslag
              om hur stadsplaneringen kan öka kvinnors trygghet i närmiljö för
              att nämna några områden. Men vi gör mycket mer.
            </seg>
            <seg n="40b2ba15">
              Också detta är frågor som jag tycker bör diskuteras utifrån förslagens
              kvalitet. I stället används debattiden här till något annat. Frågorna
              i interpellationen handlar om vad man ska göra för att arbetsgivare
              ska betrakta föräldraskapet som en angelägenhet och hur vi ska
              kunna bryta diskrimineringen av kvinnor på arbetsmarknaden. De
              handlar om vad vi ska göra för att få en jämnare fördelning av
              ansvaret för barn när det gäller kvinnor och män och så vidare.
              I stället övergår detta till att handla om någonting helt annat.
              Jag svarar gärna på ytterligare interpellationer, och tar gärna
              en debatt då om sådant som kanske är lite udda i det här sammanhanget
              men som berör det som interpellationen handlar om.
            </seg>
          </u>
          <note type="speaker" n="64d23bda">
            Anf. 135 JOSEFIN BRINK (v):
          </note>
          <u who="josefin_brink_fef83c" xml:id="i-d83594fb59f68f0d-2" n="8b637813">
            <seg n="f22cd1e5">
              Fru talman! Det handlar om socialförsäkringarna. Jag är lite
              förvånad över att det inte är antingen jämställdhetsministern
              eller socialförsäkringsministern som svarar på frågorna. Vad det
              handlar om är högst relevant i relation till om man ser familjen
              eller individen som subjekt för politiken. Det är väl ingen hemlighet
              att Vänsterpartiet anser att man bör individualisera föräldraförsäkringen
              och att det vore det bästa sättet att stärka kvinnors ställning
              på arbetsmarknaden.
            </seg>
            <seg n="1eeb465f">
              Vi vet ju och jag utgick från att socialministern på något sätt
              hade det i bakhuvudet att riskbedömningen är mycket högre när
              det gäller kvinnor än när det gäller män på arbetsmarknaden. Arbetsgivarna
              kalkylerar med risken att kvinnor kommer att vara borta mycket
              länge i samband med barnafödande och i samband med småbarnsåren.
              Detta är en av de tyngsta orsakerna till den strukturella diskrimineringen
              av kvinnor på arbetsmarknaden.
            </seg>
            <seg n="84b4df2f">
              Att individualisera föräldraförsäkringen skulle jämna ut oddsen
              när det gäller riskerna för arbetsgivarna att anställa kvinnor
              eller män. Men i stället för att gå den vägen väljer regeringen
              i den aviserade familjepolitiken att återgå till en modell där
              man pratar om familjen i termer av ett kollektiv. Man ska inte
              öka individernas valfrihet och möjligheter utan man ska öka familjernas
              valfrihet. Då döljer man ju det faktum att det också inom familjerna
              finns maktstrukturer och ojämlikhet som gör att man återskapar
              gamla mönster som i sig leder till fortsatt diskriminering av
              kvinnor.
            </seg>
            <seg n="362fa48b">
              Jag utgår ifrån att vi inte kommer att bli överens om den här
              frågan. Vi kommer säkert att få diskutera den framöver. Jag vill
              bara återigen ställa frågan om ifall ministern har några som helst
              förslag för att stärka de ensamstående föräldrarnas utsatta ekonomiska
              situation.
            </seg>
          </u>
          <note type="speaker" n="f43bd372">
            Anf. 136 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-ba3730d9aa431c70-7" n="1ef63765">
            <seg n="306f0761">
              Fru talman! Ja, och det finns sådana förslag i budgeten. Vi har
              sett att ensamstående har en svagare ekonomisk situation än den
              som lever tillsammans med någon annan. Deras situation stärks
              genom det budgetförslag som har lagts fram nu, inte minst genom
              det jobbavdrag som införs från och med den 1 januari.
            </seg>
            <seg n="f04773da">
              Regeringen gör också en lång rad andra saker, förutom det som
              jag talade om. Det handlar bland annat om att öka det kvinnliga
              företagandet och därmed få en möjlighet till ett bättre betalt
              arbete. Det handlar om att kunna få välja mellan flera olika arbetsgivare,
              bland annat det som vi talade om i den tidigare interpellationsdebatten
              det som handlar om avknoppningsstöd.
            </seg>
            <seg n="52367b1b">
              När det gäller föräldraförsäkringen har vi olika uppfattningar.
              Vänsterpartiet vill tvångsdela föräldraförsäkringen mellan föräldrarna
              makarna eller de sammanboende. Det vill inte vi göra. Vi använder
              hellre morötter än piskor. Därför finns förslaget till jämställdhetsbonus,
              som gör att den familj som väljer att låta den person som har
              den högsta inkomsten vara hemma under en längre tid av föräldraförsäkringstiden
              får en rejäl betalning för det. Vi gör det här för att vi tycker
              att det är viktigt att både kvinnor och män är delaktiga i sina
              barns uppväxt. Vi tror att det är bra för barnen men också för
              de vuxna.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="2668f909">
            23 § Svar på interpellation 2006/07:10 om kvinnors löner och
            inkomster
          </note>
          <note type="speaker" n="853e22fa">
            Anf. 137 Statsrådet SVEN OTTO LITTORIN (m):
          </note>
          <u who="unknown" xml:id="i-3dc2fde0f54ef262-0" n="df10d628">
            <seg n="54a187c9">
              Fru talman! Josefin Brink har frågat mig dels om jag avser att
              vidta några åtgärder för att minska löneskillnaderna mellan kvinnodominerade
              och mansdominerade yrken, dels om jag avser att bidra till att
              öka kvinnors arbetskraftsdeltagande och inkomster genom att föreslå
              en lagstiftad rätt till heltidsanställning.
            </seg>
            <seg n="229b123d">
              När det gäller den första frågan vill jag inledningsvis betona
              att det är arbetsmarknadens parter som kommer överens om lönerna
              på den svenska arbetsmarknaden. Möjligheterna för regeringen att
              påverka löneskillnader mellan olika yrkesgrupper är därför mycket
              begränsade. Medlingsinstitutet har dock regeringens uppdrag att
              vid sina överläggningar med arbetsmarknadens parter fästa uppmärksamhet
              på parternas arbete med lönefrågor i ett jämställdhetsperspektiv.
            </seg>
            <seg n="61ba8006">
              Det finns stora kvinnodominerade yrkesgrupper inom den offentliga
              sektorn. Jag tänker i första hand på yrken inom vård och omsorg.
              Mansdominerade yrken finns däremot i första hand inom den privata
              sektorn, där det också finns många olika arbetsgivare. Regeringens
              uppfattning är att med fler arbetsgivare att välja mellan läggs
              grunden för bättre arbetsvillkor och bättre löneutveckling också
              i offentlig sektor. Ett ökat antal arbetsgivare inom bland annat
              vård och omsorg leder sannolikt till minskade löneskillnader mellan
              kvinnodominerade och mansdominerade yrken. Regeringen kommer att
              arbeta för att öka utrymmet för enskilda initiativ och eget företagande
              inom välfärdsområdet.
            </seg>
            <seg n="e38c8cf4">
              Alla människors vilja till arbete måste tas till vara. Detta
              gäller särskilt de deltidsarbetslösa. Kärnan i regeringens ekonomiska
              politik och därmed även i arbetsmarknadspolitiken är att skapa
              förutsättningar för fler människor att komma in på arbetsmarknaden
              och att få arbeta i den omfattning de önskar. Ett av syftena med
              sänkta arbetsgivaravgifter i vissa tjänstebranscher som regeringen
              aviserar i budgetpropositionen är att gynna deltidsarbetslösa
              kvinnor och män.
            </seg>
            <seg n="b3b48586">
              Jag vill också understryka vikten av en modern och väl fungerande
              arbetsrätt. Arbetsrätten ska möta kraven på trygghet och inflytande
              för de anställda, samtidigt som den bidrar till en effektiv och
              flexibel arbetsmarknad och till ett gynnsamt företagsklimat. Även
              arbetstidens längd och förläggning har betydelse i dessa avseenden.
            </seg>
            <seg n="d04d1996">
              Mot denna bakgrund avser regeringen inte att lägga fram ett förslag
              till ändrad lagstiftning i syfte att stärka arbetstagares rätt
              till heltidsanställning. Det vore fel väg att gå.
            </seg>
          </u>
          <note type="speaker" n="a17603b7">
            Anf. 138 JOSEFIN BRINK (v):
          </note>
          <u who="josefin_brink_fef83c" xml:id="i-d83594fb59f68f0d-3" n="8b637813">
            <seg n="03e73e23">
              Fru talman! Jag ber att få tacka arbetsmarknadsministern för
              svaren. Dessvärre blev nog varken jag eller Sveriges underbetalda
              kvinnor särskilt mycket klokare av dem.
            </seg>
            <seg n="e94a9f4f">
              Ministern inledde med att påpeka att det är parterna som sätter
              lönerna på den svenska arbetsmarknaden. Det är alldeles riktigt.
              Jag hoppas att jag och ministern åtminstone är eniga om att så
              bör det också förbli.
            </seg>
            <seg n="e2aaa7e8">
              Däremot har jag mycket svårare att förstå det andra ledet i ministerns
              resonemang, nämligen att det därmed skulle finnas väldigt små
              möjligheter för regeringen att påverka de löneskillnader som finns
              mellan kvinnor och män. Om man accepterar den mest grundläggande
              feministiska analysen av de könsrelaterade löneskillnaderna är
              det helt omöjligt att hamna i den slutsatsen. Kvinnors arbete
              kan ju inte på något objektivt sätt anses vara mindre värdefullt
              vare sig för arbetsgivarna eller ur samhällsekonomisk synpunkt.
              Den konsekventa undervärderingen av kvinnors arbete är alltså
              en fråga om strukturell diskriminering. Godtar man denna analys
              samt anser att kollektivavtalen även i framtiden ska ligga till
              grund för lönesättningen så följer slutsatsen att det som krävs
              för att avskaffa lönediskrimineringen är insatser för att öka
              de kvinnodominerade fackens förhandlingsstyrka. Där kan naturligtvis
              regeringen göra en hel del om den vill, men det tycks man vara
              helt ointresserad av att göra. Det enda arbetsmarknadsministern
              föreslår från regeringens håll är privatisering av den offentliga
              sektorn, som på något magiskt sätt antas leda till högre löner
              i kvinnodominerade yrken.
            </seg>
            <seg n="14e352dc">
              Det är ju tokigt på mer än ett sätt. För det första är de könsrelaterade
              löneskillnaderna större i den privata sektorn än i den offentliga.
              I branscher med hårt konkurrenstryck, som handel och restaurang,
              ligger lönerna för de kvinnodominerade yrkena långt under de manligt
              dominerade. Marknaden fixar inte automatiskt högre löner till
              kvinnor.
            </seg>
            <seg n="d3cf7a68">
              För det andra är det marknadsekonomiskt orimligt att en offentligt
              driven verksamhet, exempelvis ett äldreboende, givet att det får
              samma finansiering och har samma kvalitetskrav skulle avsätta
              ett större utrymme för löner om det togs över av ett privat företag.
              Tvärtom är det ju just på personal som de entreprenörer som tagit
              över kommunal verksamhet har sparat, och det är helt logiskt.
              Ska en verksamhet som tidigare bedrivits utan vinstkrav plötsligt
              drivas i vinstsyfte minskar utrymmet för satsningar antingen på
              kvalitet eller på löner eller på bådadera. Det har också visat
              sig, bland annat i den utvärdering av privatiserade äldreboenden
              som jag nämner i min interpellation och som gjordes i Helsingforss
              stad under den förra borgerliga mandatperioden. Både kvalitet
              och löner fick stryka på foten den gången. Såväl de boende som
              de anhöriga uppgav att de var mer missnöjda med kvaliteten än
              när äldreboendena var i kommunal drift, och de anställdas löner
              hade halkat efter jämfört med de kolleger som var kvar i kommunalt
              drivna verksamheter.
            </seg>
            <seg n="2d00a9d6">
              Att använda jämställdhetsargument för att legitimera en ideologiskt
              betingad privatisering av välfärden är bara en dimridå. Därför
              återupprepar jag min fråga till statsrådet om han har några konkreta
              förslag som faktiskt kan leda till höjda löner för kvinnor.
            </seg>
          </u>
          <note type="speaker" n="b4a94653">
            Anf. 139 Statsrådet SVEN OTTO LITTORIN (m):
          </note>
          <u who="unknown" xml:id="i-3dc2fde0f54ef262-1" n="df10d628">
            <seg n="fea1b674">
              Fru talman! Det är bara konstatera, som jag sade inledningsvis,
              att lönebildningen är, och ska vara, en sak för parterna. Jag
              ska göra mitt yttersta för att hålla mig ifrån den. Samtidigt
              konstaterar jag naturligtvis också att det finns löneskillnader
              mellan män och kvinnor, att det finns förmögenhetsskillnader mellan
              män och kvinnor och att det finns en rad olika strukturella skillnader,
              delvis på det sätt som Josefin Brink beskriver.
            </seg>
            <seg n="8bc03bd2">
              Men när vi kommer till orsakerna till detta och vad vi ska göra
              åt det skiljer vi oss åt ganska ordentligt. Jag tror att en väldigt
              stor orsak ligger i att kvinnligt entreprenörskap har varit utestängt
              från en stor del av den sektor där den kvinnliga förvärvsfrekvensen
              är som störst. Det är bara vart fjärde företag i Sverige som startas
              av en kvinna, vilket jag tycker är ett enormt slöseri med mänskliga
              resurser. Det skulle vara fullständigt naturligt att vi hade en
              lika nivå även på detta område. Jag tror att det hänger samman
              med att man har stängt ute kvinnor från möjligheten att starta
              eget, olika typer av personalkooperativ och annat, till exempel
              inom vården. Det har i sin tur lett till den här typen av löneskillnader
              och förmögenhetsskillnader och också till glastak i övrigt när
              det gäller att avancera upp på olika positioner i näringslivet
              och på andra ställen.
            </seg>
            <seg n="f3200b06">
              Låt mig dessutom konstatera det faktum att det jobbavdrag som
              regeringen föreslår naturligtvis kommer att innebära stora förändringar
              och förbättringar för den som lämnar deltid och går över till
              heltid. Det kommer att bli plus i plånboken. Där ser vi också
              en förbättring på det område som Josefin Brink diskuterar och
              tar över.
            </seg>
            <seg n="59afd4c1">
              Slutsatsen är att den typ av piska som Josefin Brink vill införa
              när det gäller lagstiftning på det här området inte är, som vi
              ser det, den metod som bäst leder till det resultat som jag tror
              att vi eftersträvar, nämligen att se till att vi får en löneutveckling
              som premierar kvinnor och som ser till att vi får lika lön för
              män och kvinnor för samma typ av arbeten.
            </seg>
          </u>
          <note type="speaker" n="7befc2e4">
            Anf. 140 JOSEFIN BRINK (v):
          </note>
          <u who="josefin_brink_fef83c" xml:id="i-d83594fb59f68f0d-4" n="8b637813">
            <seg n="50d3b0e4">
              Fru talman! Jag vet inte vilken lagstiftning Sven Otto Littorin
              tycker att jag vill införa när det gäller att höja kvinnors löner.
              Kanske är det rätten till heltid som avses med det. Jag tänkte
              faktiskt ta upp just den saken nu, men jag vill bara säga först
              att det är egendomligt om man anser att fler kvinnliga företagare
              och fler kvinnor med stora förmögenheter på något sätt skulle
              kompensera för löneskillnaderna för anställda kvinnor, till exempel
              undersköterskor. Då snackar vi om en annan näringsstruktur men
              knappast om hur man gör någonting åt löneskillnaderna för dem
              som fortsättningsvis är anställda. Tanken är väl inte att alla
              som i dag har en anställning ska bli egna företagare.
            </seg>
            <seg n="af8344fb">
              När det gäller rätten till heltid kan jag bara beklaga att ministern
              så benhårt håller fast vid att till varje pris värna arbetsgivarnas
              rätt att genom deltidsanställningar låsa in människor i arbetslöshet,
              för det är precis vad det handlar om.
            </seg>
            <seg n="57a331b4">
              Som jag skrev i min interpellation beräknas minst 200 000 personer
              i dag vara deltidsarbetslösa. En majoritet av dem, ungefär 170
              000 personer, är kvinnor, de allra flesta i lågavlönade LO-yrken.
              Möjligheterna för den här stora men ofta skamligt osynliggjorda
              gruppen att få ett kompletterande jobb som de kan kombinera med
              det de redan har är minimala.
            </seg>
            <seg n="f46ddba7">
              Samtidigt har arbetsgivarna å sin sida en väldigt stor nytta
              av den flexibilitet det innebär att ha deltidsanställda som kan
              passas in i schemaläggningen på ett smidigt sätt och användas
              till billigt mertidsarbete vid sjukdomsfall eller arbetstoppar.
              Varje initiativ från facket att avtala bort deltiderna i kvinnodominerade
              branscher har därför mötts av massivt motstånd från arbetsgivarhåll.
            </seg>
            <seg n="e443ab93">
              Vi har därför kommit fram till slutsatsen att en lagstiftning
              är nödvändig för att se till att en stor grupp kvinnor kan gå
              från arbetslöshet till arbete. Regeringen menar uppenbarligen
              inte allvar med att man till varje pris vill bekämpa arbetslösheten.
              Det så kallade incitament som man vill skapa för att öka arbetskraftsdeltagandet
              ska tydligen bara riktas mot de arbetslösa. När arbetsgivarna,
              som i det här fallet, är de som på ett mycket påtagligt sätt förhindrar
              människors möjligheter att försörja sig på eget arbete ska inga
              som helst åtgärder vidtas.
            </seg>
            <seg n="4b176010">
              Jag menar att regeringen sviker alla de kvinnor inom Handels,
              Kommunal, Hotell- och Restaurangfacket med flera som i åratal
              krävt en lagstiftad rätt till heltid genom att man nu vägrar att
              ens diskutera en lagstiftning utifrån det stora förarbete som
              faktiskt gjordes under den förra mandatperioden. Nu har jag till
              och med fått veta att regeringen tänker lägga ytterligare sten
              på de deltidsarbetslösas börda när man nu som en del i sin nedmontering
              av a-kassan säger att den nedsättning av avgiftshöjningen som
              de heltidsarbetslösa ska få inte ens ska omfatta de deltidsarbetslösa.
              De deltidsarbetslösa kommer således att få en procentuellt sett
              grotesk höjning av sin a-kasseavgift även jämfört med sina kolleger
              som är heltidsanställda.
            </seg>
            <seg n="0a81fbaa">
              Fru talman! Vänsterpartiet gick till val på att ge de deltidsarbetslösa
              kvinnorna rätt till heltid och därmed bättre villkor på jobbet
              och bättre förutsättningar för att höja sina löner. Nu ser regeringen
              i stället till att de får en kraftig försämring av sina villkor.
              Jag undrar om ministern åtminstone kan överväga att försöka kompensera
              de deltidsarbetslösa kvinnorna för den radikala höjningen av a-kasseavgiften
              om man nu kommer att fortsätta att motsätta sig en lagstiftning.
            </seg>
          </u>
          <note type="speaker" n="80562953">
            Anf. 141 Statsrådet SVEN OTTO LITTORIN (m):
          </note>
          <u who="unknown" xml:id="i-3dc2fde0f54ef262-2" n="df10d628">
            <seg n="bb8a65dc">
              Fru talman! Utgångspunkten måste vara att fler arbetsgivare ger
              mer makt åt de anställda. Har man fler att välja på har man bättre
              möjligheter att påverka, och man ser också hur en lönestruktur
              utvecklas i mer positiv riktning. Har man en arbetsgivare är man
              utlämnad till den arbetsgivarens makt, och det är precis det som
              inträffar när vi har stängt möjligheterna att hitta andra arbetsgivare,
              till exempel inom vårdsektorn. Det var den första delen.
            </seg>
            <seg n="d353ca3e">
              Fru talman! Den andra delen handlar om Deltidsutredningens förslag
              som vi inte kommer att gå vidare med. Där konstaterar jag bara
              att det var 6 remissinstanser som tillstyrkte förslaget medan
              det var 30 remissinstanser som avstyrkte förslaget till en heltidslagstiftning,
              bland annat Ams, Saco, TCO och en rad andra organisationer.
            </seg>
            <seg n="08fd81da">
              De argument som man anförde, och som jag tycker att det ligger
              väldigt mycket i, kan man dela upp i ett antal stycken. Jag skulle
              vilja referera till fem argument mot lagen om heltid.
            </seg>
            <seg n="400fb16f">
              Det första tycker jag är viktigt, nämligen ingrepp i partsautonomin.
              Om det här skulle bli lag skulle det innebära en inskränkning
              av parternas förhandlingsutrymmen eftersom heltid i lag då skulle
              anses vara huvudregel. Jag tycker att det är fel att göra den
              typen av inskränkningar i parternas förhållande.
            </seg>
            <seg n="6bfa6325">
              Vidare skulle det här innebära ett allvarligt ingrepp i arbetsgivarens
              arbetsledningsrätt. Här föreslås ju att domstolarna skulle kunna
              överpröva arbetsgivarens bedömning av att behov av arbetskraft
              inte finns. Det tycker jag är fel sätt att gå. Det innebär en
              överprövning av arbetsgivarens företagsekonomiska och arbetsorganisatoriska
              bedömningar, och det kan inte vara rimligt att göra det. Det innebär
              dessutom en ökad administrativ börda för företagen och försvårar
              konkurrens för svenska företag.
            </seg>
            <seg n="cfb2ff16">
              Det viktigaste skälet till att jag och vi motsätter oss detta
              förslag är att det skulle minska arbetsgivarnas benägenhet att
              nyanställa. Det skulle innebära att man i stället avstår från
              att anställa över huvud taget. Det skulle ligga på tvärs mot den
              jobblinje som vi driver mycket aktivt.
            </seg>
            <seg n="91cfe080">
              Jag skulle vilja påpeka att Josefin Brink tillhör den tidigare
              majoriteten i riksdagen som har ett stort ansvar för det utanförskap
              som vi ser på arbetsmarknaden i dag där var femte svensk i arbetsför
              ålder antingen står utanför eller jobbar mindre än han eller hon
              skulle vilja.
            </seg>
            <seg n="171f29d4">
              Vi för nu en politik för arbete för att se till att vi på tre
              sätt uppnår det som vi måste uppnå: fler i arbete. För det första
              måste vi se till att det lönar sig bättre att arbeta. Med jobbavdraget
              ökar incitamenten att röra sig från utanförskap in på arbetsmarknaden
              inte minst också att röra sig från deltid till heltid.
            </seg>
            <seg n="756db49a">
              För det andra ser vi till att det finns goda förutsättningar
              för företagen att våga anställa. Det ska bli billigare och enklare
              att starta och driva företag, att anställa och ha anställda. Vi
              jobbar med olika typer av arbetsgivaravgifter, och vi jobbar med
              andra åtgärder för att se till att öka incitamenten att anställa.
            </seg>
            <seg n="c4b6f865">
              För det tredje jobbar vi med matchningsfunktionen i arbetsmarknadspolitiken
              med fokus på dem som befinner sig längst ifrån arbetsmarknaden:
              människor med funktionshinder, människor med invandrarbakgrund
              och långtidsarbetslösa. Vi har en lång rad förslag för att se
              till att öka möjligheterna att komma tillbaka.
            </seg>
            <seg n="d5633e86">
              Att införa en lag om heltid verkar i rakt motsatt riktning, och
              vi kommer inte att föreslå det.
            </seg>
          </u>
          <note type="speaker" n="4536a386">
            Anf. 142 JOSEFIN BRINK (v):
          </note>
          <u who="josefin_brink_fef83c" xml:id="i-d83594fb59f68f0d-5" n="8b637813">
            <seg n="941aa378">
              Fru talman! Jag fick ett slags flashback till valrörelsen och
              tyckte mig höra ett valtal hållas från arbetsmarknadsministern.
              Nu avvaktar vi i stället med spänning leverans och konkretion
              av det som vi har hört under hela valrörelsen.
            </seg>
            <seg n="d53f7fcc">
              Det stämmer att det är väldigt många inom företagsvärlden och
              på arbetsgivarsidan som anser att det vore dåligt med rätt till
              heltid. Det är alldeles riktigt. Det handlar ju nämligen om ett
              ruckat maktförhållande, och där står vi uppenbarligen på olika
              sidor. Jag tycker att det vore rimligt att man ruckade på arbetsgivarnas
              rätt att låsa in människor i utanförskap, som ni väljer att kalla
              det, genom att vägra att anställa människor på heltid. Det finns
              en tydlig könsstruktur. Det sker mycket sällan på mansdominerade
              arbetsplatser, utan det är i sektorer där kvinnor är i majoritet
              som de här deltidsanställningarna anses vara helt nödvändiga för
              arbetets organisation. Det kan inte vara rimligt. Det är skamligt
              att man inte vill göra någonting åt det här.
            </seg>
            <seg n="166691f3">
              Att det skulle vara dåligt och att företagen inte skulle vilja
              anställa fler, ja, det kan man ju spekulera kring. Men varför
              skulle företagen inte vilja anställa om det behövs folk, oavsett
              om det är på heltid eller på deltid? Det är ju en fullständigt
              absurd föreställning och en skev utgångspunkt att ha. Företagarna
              anställer när de behöver personal. Det är inte så att man skulle
              sparka en massa människor om man var tvungen att anställa dem
              på heltid. Dessutom står ju de fackliga organisationerna, som
              själva är berörda, bakom det här förslaget. Man är beredd att
              ta en eventuell smäll av en initial arbetslöshetsökning för att
              i stället få rätten till heltid i förlängningen.
            </seg>
            <seg n="1c0776fe">
              Jag vill avsluta med en fråga återigen: Kommer regeringen åtminstone
              att kompensera de deltidsarbetslösa för den groteska höjningen
              av a-kasseavgiften?
            </seg>
          </u>
          <note type="speaker" n="dfa8d7fa">
            Anf. 143 Statsrådet SVEN OTTO LITTORIN (m):
          </note>
          <u who="unknown" xml:id="i-3dc2fde0f54ef262-3" n="df10d628">
            <seg n="ad897915">
              Fru talman! Jag bara konstaterar att både Saco och TCO faktiskt
              var emot detta förslag, liksom till exempel Ams.
            </seg>
            <seg n="fa5bea89">
              Vi vill hellre jobba med morötter än med piskor även i den här
              delen. Jag har i mitt tidigare liv drivit ett småföretag. Jag
              hade åtta anställda. Om man står inför valet att tvingas anställa
              på heltid när man inte har det behovet eller att inte göra det
              alls, ja, då väljer man naturligtvis att inte anställa alls, därför
              att man kan inte fakturera det som behövs för att man ska kunna
              betala. Då är det klart att i det läget är det bättre med en halvtidsanställning
              än ingen anställning alls. Det är min enkla utgångspunkt.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="e8ef86ec">
            24 § Svar på interpellation 2006/07:16 om gällande arbetsrätt
          </note>
          <note type="speaker" n="4cc5985b">
            Anf. 144 Statsrådet SVEN OTTO LITTORIN (m):
          </note>
          <u who="unknown" xml:id="i-3dc2fde0f54ef262-4" n="df10d628">
            <seg n="fb37d59c">
              Fru talman! Sven-Erik Österberg har frågat statsminister Fredrik
              Reinfeldt vilken arbetsrätt som statsministern kommer att verka
              för. Arbetet i regeringen är så fördelat att det är jag som ska
              svara på frågan.
            </seg>
            <seg n="c4a3bd53">
              Inledningsvis vill jag framhålla att regeringen har en gemensam
              syn på hur arbetsrätten ska vara utformad i Sverige.
            </seg>
            <seg n="0a55ec10">
              Den nya regeringen har nu påbörjat sitt arbete där det övergripande
              målet är att skapa förutsättningar för fler jobb i fler och växande
              företag och att därigenom bryta utanförskapet. Det är viktigt
              med goda relationer på arbetsmarknaden, så att arbetstagarna kan
              känna sig trygga och arbetsgivarna vågar anställa. Sverige behöver
              ett arbetsrättsligt regelverk som både arbetsgivare och arbetstagare
              står bakom.
            </seg>
            <seg n="ed8e30eb">
              I regeringsförklaringen är vi tydliga. Vi slår vakt om den svenska
              modellen. Förhållandena på arbetsmarknaden ska i första hand regleras
              i avtal mellan arbetsmarknadens parter. Det gör att företag kan
              drivas under stabila förhållanden och att arbetstagarna har trygga
              villkor.
            </seg>
            <seg n="84a202c7">
              Regeringen menar att dagens arbetsrättsliga regler generellt
              sett ger goda förutsättningar för att kombinera trygga förhållanden
              på arbetsmarknaden med en hög sysselsättning. Regeringen anser
              därför att grunderna för arbetsrätten bör bestå också framöver.
            </seg>
            <seg n="364a6e57">
              Majoriteten av dem som arbetar på den svenska arbetsmarknaden
              har tillsvidareanställningar. Regeringen anser att tillsvidareanställningar
              ska vara grunden på arbetsmarknaden. Men tidsbegränsade anställningar
              spelar också en mycket viktig roll, både för att täcka arbetsgivares
              tillfälliga behov av arbetskraft och som en viktig bro in i arbetslivet
              för människor som av olika skäl ännu inte etablerat sig i arbetslivet.
              Regeringen menar att dagens trösklar är för höga. Anställningar
              på begränsad tid, som komplettering till tillsvidareanställningar,
              gör det möjligt för grupper som står långt ifrån arbetsmarknaden
              att etablera sig och få arbetslivserfarenhet. Samtidigt är det
              viktigt att arbetsgivaren ges möjlighet till ett mer långsiktigt
              åtagande.
            </seg>
          </u>
          <note type="speaker" n="042bb9c9">
            Anf. 145 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-a59849d4d63a59fd-0" n="4113d67e">
            <seg n="26643f0a">
              Fru talman! Jag vill också tacka arbetsmarknadsministern för
              svaret.
            </seg>
            <seg n="46533b63">
              Anledningen till att jag ställde den här frågan var att jag hörde
              mycket noga på vad statsminister Reinfeldt sade i regeringsförklaringen
              om hur man såg på arbetsrätt och sådant. Knappt hade bläcket torkat
              på de skrivna orden förrän arbetsmarknadsministerns statsrådskollega
              Carl Bildt var ute och sade att han gärna såg en starkt förändrad
              arbetsrätt. Han stod egentligen för den. Det var hans uppfattning.
              En annan av dina regeringskolleger, Maud Olofsson, hakade på och
              sade att det egentligen var hennes uppfattning också.
            </seg>
            <seg n="94125467">
              Av den anledningen vill jag ha ett klargörande. Vilken syn har
              regeringen på arbetsrätten? Är det Reinfeldts syn som gäller,
              eller är de andra ministrarnas uppfattning som gäller?
            </seg>
            <seg n="e2cd0064">
              Jag läste svaret från arbetsmarknadsministern. Om man vill lita
              på den första uppfattning som kom så kanske det var lite lugnande
              inledningsvis. Men kommer man sedan till den senare delen av svaret
              så börjar du schackra och kantra lite. Här pratas om trygga villkor
              och att det är viktigt med spelregler. Parterna ska ha sin rätt.
              Man står för den svenska modellen. Men samtidigt säger man på
              slutet att man vill luckra upp det här. Man vill förändra de villkor
              som gäller på arbetsmarknaden, och man vill ge större möjligheter
              till visstidsanställningar än vad som gäller i dag. Det tolkar
              jag som att man vill ha en ändring av de faktorer som gäller på
              arbetsmarknaden. Frågan är hur mycket man står för den svenska
              modellen i sig.
            </seg>
            <seg n="05e26d96">
              Utifrån min erfarenhet av arbetsmarknaden jag har besökt ett
              otal olika arbetsplatser är inte problemet att det är för få som
              jobbar visstid, som jag ser det. Det kan arbetsmarknadsministern
              titta på i den statistik över nyanställningar som sker just nu.
              Där ser man att det är framför allt visstidsanställningar som
              det handlar om. Det säger den senaste statistiken från Ams, och
              även AKU pekar på detta. Man kommer in som visstidsanställd. Problemet,
              som jag ser det, är att många hamnar kvar där i otrygga anställningsförhållanden
              med svårighet att skaffa bostad och svårighet att etablera sig
              i samhället på ett bra sätt.
            </seg>
            <seg n="46049dd1">
              Där kan man också tala om ett utanförskap, fast man är i arbete,
              som är minst lika allvarligt på många sätt som andra typer av
              utanförskap är även om det i och för sig är bättre att ha ett
              jobb, det håller jag med om. Detta skapar ett utanförskap på sitt
              sätt. Följden av det här är att det blir så kallade mambor som
              bor kvar i föräldrahemmet. Man sitter och väntar på att telefonen
              ska ringa och att man kanske får ett vick på äldreboendet, eller
              hur det kan se ut. Så här ser det ut på arbetsmarknaden. Man kan
              gå ut i ett köpcentrum och titta på i princip vilken affärskedja
              som helst. Där finns det väl en stab av tillsvidareanställda,
              men det finns också en förfärligt stor stab som är visstidsanställd,
              som rycker in när andra är lediga och som rycker in vid toppar
              i arbetet. Räknar man ihop deras sammanlagda arbetstid kan man
              se att det är ganska långt ifrån en heltid i de allra flesta fall.
              Vissa kan det passa, det ska jag erkänna man studerar eller så
              också men för många innebär det en väldigt utsatt position.
            </seg>
            <seg n="6deb876a">
              Den förändring man skulle vilja se här är naturligtvis att visstidsanställningar
              kan vara ett bra sätt att börja på många sätt och vis, men det
              bör ju vara ett förlopp där man kommer in och etablerar sig och
              får en fastare tillvaro på arbetsmarknaden än vad fallet är inte
              det som arbetsmarknadsministern läser upp i sitt svar på slutet,
              nämligen att det behöver luckras upp ytterligare för att fler
              ska få chansen att få jobb. Jag ser faktiskt inte den kopplingen,
              måste jag säga.
            </seg>
          </u>
          <note type="speaker" n="b32a5115">
            Anf. 146 Statsrådet SVEN OTTO LITTORIN (m):
          </note>
          <u who="unknown" xml:id="i-3dc2fde0f54ef262-5" n="df10d628">
            <seg n="6dbc6558">
              Fru talman! Sven-Erik Österberg kan vara lugn. Det är så här,
              tycker jag, när det gäller politiken i stort att först ska man
              säga det man ska göra och sedan ska man göra det man har sagt.
              Det gäller också och väldigt tydligt för arbetsrätten. Man kan
              naturligtvis tänka sig att man har en diskussion om förhållanden
              i andra länder inom ramen för ett globaliseringsråd eller vad
              det kan vara, men Sven-Erik Österberg kan känna sig lugn. Jag
              kommer inte att ta några initiativ som kommer att förändra partsförhållandena
              på arbetsmarknaden.
            </seg>
            <seg n="a933af3a">
              Det finns flera skäl till det. Låt mig nämna ett tydligt exempel.
              Vi har ju hört i valdebatter och på andra håll och kanter, när
              man har varit ute och besökt företag, att det skulle vara en bra
              idé att till exempel avskaffa LAS för unga eller någonting i den
              stilen. Jag tycker inte det och jag kommer absolut inte att ta
              något sådant initiativ.
            </seg>
            <seg n="6ea64b83">
              Skälet till det, som jag ser det, är att när man tittar på förhållandena
              ser man att siffror från Medlingsinstitutet visar att det bara
              är i 12 % av uppsägningsfallen vid företag med färre än tio anställda
              som man ens har utnyttjat sig av det tvåmannaundantag som finns
              i dag. Därmed bara konstaterar jag att det inte är det här som
              är problemet om man vill få fler i arbete. Då handlar det mycket
              mer om det som jag var inne på lite tidigare, som handlade om
              att göra det billigare och enklare att anställa, inte att göra
              det enklare att sparka. Att öka otryggheten på arbetsmarknaden
              skulle jag säga var helt fel väg att gå. Vi behöver i stället,
              som sagt, se till att vi gör det billigare att anställa.
            </seg>
            <seg n="6d8809f1">
              När det gäller frågan och diskussionen om säsongsanställningar,
              tillfälliga anställningar och visstidsanställningar kan jag bara
              konstatera att inte heller det är okänd materia. Vi var tydliga
              vid behandlingen i arbetsmarknadsutskottet i våras och vi var
              tydliga inför valet också med vad vi skulle åstadkomma och göra.
            </seg>
            <seg n="a779cd76">
              Inriktningen är ju, som Sven-Erik Österberg definitivt känner
              till, att en och samma arbetstagare ska kunna ha fri visstidsanställning
              hos samma arbetsgivare i sammanlagt högst 24 månader under en
              femårsperiod. Vi vill att säsongsanställningar ska vara en möjlig
              arbetsform och att företrädesrätt till återanställning ska inträda
              efter sammanlagt mer än tolv månaders anställning. Vi vill också,
              i möjligaste mån, ska jag säga, se till att få bort regler som
              riskerar att vara åldersdiskriminerande. Ett förbud mot åldersdiskriminering
              i arbetslivet kommer och ska införas.
            </seg>
            <seg n="ca8b83ed">
              Det vi vill försöka åstadkomma med detta är naturligtvis att
              se till att vi har en mer tydlig och enkel form för visstidsanställning
              i stället för en mångfald av alternativa former som hittills har
              funnits. Vi har försökt vara tydliga med detta före valet. Nu
              gör vi det vi har sagt. Vår grundinställning är att vi med detta
              som utgångspunkt ska göra inträdet på arbetsmarknaden lite enklare
              och lösa en del av de problem som har funnits.
            </seg>
            <seg n="427dee23">
              Samtidigt vill jag påpeka och håller med om att grunden för arbetsförhållandena
              på arbetsmarknaden självklart är en fast anställning, en tillsvidareanställning.
            </seg>
          </u>
          <note type="speaker" n="78d70419">
            Anf. 147 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-a59849d4d63a59fd-1" n="4113d67e">
            <seg n="adb8b40d">
              Fru talman! Det senare kan man väl ta emot med tillfredsställelse
              och säga att grunden på arbetsmarknaden naturligtvis är tillsvidareanställning.
              Det är så det ska vara. Där har väl Sven Otto Littorin och jag
              samma uppfattning i sig.
            </seg>
            <seg n="948a6b6b">
              Det som bekymrar mig är ändå det som ges för handen och det som
              ges i svaret. Mina frågor till arbetsmarknadsministern är också:
              Tycker arbetsmarknadsministern att det är för få som är visstidsanställda?
              Om man öppnar möjligheten till fler visstidsanställningar än som
              är fallet i dag, skulle det då uppkomma fler arbetstillfällen
              på arbetsmarknaden? Där tror jag faktiskt att vi har olika syn.
            </seg>
            <seg n="ff39bbf2">
              Jag lyssnade på den andra interpellationen som behandlades och
              kan säga att jag har viss sympati för de synpunkter som gavs.
              Min erfarenhet av arbetsmarknaden, de diskussioner och de försök
              som har gjorts med vissa stimulansåtgärder, är att sänkt arbetsgivaravgift
              kan ha en viss effekt i vissa fall, för vissa grupper, för att
              det underlättar. Men försök i den delen har också gjorts med vissa
              landsdelar.
            </seg>
            <seg n="39ce223a">
              Jag tror att den enkla, grunda devisen för om det blir anställningar
              eller inte är att det finns jobb att göra. Jag tror att det viktigaste
              för företagen är att det finns någon som efterfrågar produkterna
              de tillverkar eller efterfrågar de tjänster de har. Då anställer
              de också. Det spelar ingen roll vilken subvention som ges, hur
              enkelt det är att anställa eller hur billigt det är att anställa,
              har jag inget jobb att göra är det klart att jag inte anställer
              någon heller. Så enkelt är det. Och jag har väldigt svårt att
              tro att det finns en massa jobb i företagen som ligger där och
              inte blir gjorda därför att det i dag skulle vara lite för krångligt
              att anställa. Jag tror inte på det. Jag har inte sett de jobb
              som inte blir gjorda.
            </seg>
            <seg n="a3ff53bd">
              Det ni vill göra och det ni föreslår är ju att skapa nya marknader
              med skattebetalarnas pengar, bland annat hushållsnära tjänster
              där man tar skattebetalarnas pengar och subventionerar med. Vi
              vet av erfarenhet att det går till dem som är ganska välbeställda
              tidigare. Det är en ganska stark snedvridning av vart resurserna
              går i samhällsapparaten. Det är ju ingen tjänst som någon kan
              ha på något sätt. Så skapar man på konstlad väg en arbetsmarknad
              som inte finns om det inte är så att man sänker kostnaden ordentligt
              och möjliggör, egentligen för många som har råd redan i dag att
              betala för det här men som inte gör det. De delarna tycker jag
              är bekymmersamma när man tittar närmare på det här.
            </seg>
            <seg n="dd4e4f7a">
              Sedan finns det faktiskt förslag som har förelegat här och som
              jag har stark sympati för, där man har försökt få lite ordning
              och reda. Jag tycker att den unga tjejen och killen som har jobbat
              viss tid faktiskt ska ha ett fast jobb. Man ska kunna ha rätt
              till en heltid i det fall där det är möjligt i sig.
            </seg>
            <seg n="5c66b5f7">
              Det arbetsmarknadsministern inte pekade på och som sades tidigare
              är att det i det förslag på det här området som vi faktiskt lade
              fram i våras i riksdagen fanns möjligheter till undantag. Parterna
              kunde förhandla sig fram till att här inte finns en heltid utan
              här finns bara möjlighet till en halvtid. Var man också överens
              om det var det på det sättet. Det var inte ett idiotstopp, utan
              det var ett sätt att få fram de heltider som ändå fanns. För handen
              på hjärtat är det ju så i dag att det här har missbrukats, inte
              minst med de tillfälliga anställningarna men också med att inte
              ge heltider, och det är en väldigt stark könsbalans.
            </seg>
            <seg n="7cb14bb8">
              Vi har ett stort affärscentrum utanför Västerås som heter Hälla.
              Vi roade oss för någon mandatperiod sedan med att gå och titta
              där. Då kunde man notera att tjejerna som jobbade på Hennes &amp;
              Mauritz nästan alltid hade deltid och gick man in till grabbarna
              på Onoff fick man veta att de alltid hade heltid. Det är väldigt
              konstigt. Det är precis som om det är en naturlag som styr det
              här. Då kan man fundera: Styrs det utifrån det mönstret eller
              behövs det någon laglig rätt för att stärka upp detta? Jag är
              helt övertygad om att det behövs. Då löser sig också det här problemet
              och det ger en rättvisare arbetsmarknad för alla som finns på
              den.
            </seg>
          </u>
          <note type="speaker" n="2998499d">
            Anf. 148 Statsrådet SVEN OTTO LITTORIN (m):
          </note>
          <u who="unknown" xml:id="i-3dc2fde0f54ef262-6" n="df10d628">
            <seg n="35c70fef">
              Fru talman! Jag tycker naturligtvis att grunden på svensk arbetsmarknad
              bör vara att parter kommer överens och att vi ska använda oss
              av lagstiftningsmetoden så lite som möjligt även i dessa delar.
            </seg>
            <seg n="0973a762">
              När det gäller att få fler i arbete pratar Sven-Erik Österberg
              mycket om efterfrågan, som naturligtvis är viktig. Det håller
              jag också med om. Jag tycker att det finns, som jag har sagt tidigare,
              tre saker vi måste försöka göra samtidigt. Med jobbavdraget ska
              det löna sig mer att arbeta. Då får folk mer pengar kvar i plånboken.
              Med mer pengar kvar i plånboken kan också folk köpa mer saker
              och därigenom ha en efterfrågestimulerande effekt.
            </seg>
            <seg n="e4ff4539">
              Det andra vi ska göra är att se till att minska kostnaderna för
              att anställa. En väldigt förenklad bild är naturligtvis att vi
              lägger skatt på tobak och sprit för att folk ska röka och dricka
              mindre. Det är klart att skatt på arbete har en effekt också för
              efterfrågan på arbetskraft.
            </seg>
            <seg n="df5342c4">
              När det gäller könsbalansen, som Sven-Erik Österberg pratade
              om på slutet, kan jag bara konstatera att den förra regeringen
              hade ROT-avdrag men inte RUT-avdrag. Det är klart att man kan
              ifrågasätta könsbalansen i den metoden, skulle jag vilja säga.
              Men det känns skönt att höra Sven-Erik Österberg hålla med om
              att vi nu får en bättre ordning, om jag får tolka dig så, när
              det gäller de olika formerna för visstidsanställning. Vi återigen
              menar att det här är ett sätt att försöka få folk in på arbetsmarknaden
              och därigenom naturligtvis få en god ekonomisk utveckling med
              tillväxt i ekonomin. Det är nämligen bara när folk arbetar och
              har en lön som de också betalar skatt och därmed kan bidra till
              det vi vill se till att göra i övrigt.
            </seg>
            <seg n="61cbf5aa">
              När man pratar flexibel arbetsmarknad tycker jag att det här
              snacket, för att anknyta till interpellationen, att det skulle
              ha med en otryggare arbetsmarknad att göra är helt fel. Jag tycker
              att man uppnår en flexibel arbetsmarknad när man har en hög efterfrågan,
              ett högt utbud och en god matchningsfunktion på arbetsmarknaden.
              Där har du flexibiliteten, skulle jag vilja säga.
            </seg>
          </u>
          <note type="speaker" n="c510c745">
            Anf. 149 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-a59849d4d63a59fd-2" n="4113d67e">
            <seg n="ae3fce59">
              Fru talman! Det är klart att fungerar allt det som arbetsmarknadsministern
              säger har man en bra balans på arbetsmarknaden. Men man ska alltid
              veta att det finns ett styrkeförhållande på arbetsmarknaden. Man
              delar mycket som arbetstagare och arbetsgivare. Man delar tillgången
              på arbete. Man delar också att företaget ska fungera.
            </seg>
            <seg n="15f739ad">
              Det är klart att det i botten också finns olika intressen. Den
              ena ska betala, den andra ska få. Det är den klassiska motsättning
              som man inte behöver överdriva men som ändå finns på arbetsmarknaden.
              Det vet vi. Den som sitter på penningpungen har också den största
              makten. Det gäller också i regeringen. Littorin kommer att se,
              om inte annat när det gäller Finansdepartementet, vem det är som
              bestämmer.
            </seg>
            <seg n="cfa0e3ba">
              På det sättet är det också i förhållandet på arbetsmarknaden.
              Därför behövs också ett grundskydd för arbetstagare när det gäller
              det här så att man vet att man har en lag i botten eller ett kollektivavtal
              som styr upp detta. Det tycker jag att man ska vara väldigt rädd
              om.
            </seg>
            <seg n="10a6e95b">
              Det är sant att ju fler som kan få arbete där har vi exakt samma
              uppfattning desto mer ökar möjligheterna för bättre välfärd i
              Sverige. Sedan kan vi diskutera vägarna dit, hur vi når fram och
              konsekvenserna eller om vi ens når resultat. Vi kan ha olika uppfattning
              om det. Däremot är vi nog överens om målet. Det är viktigt att
              också peka på det man är överens om.
            </seg>
            <seg n="afc3ba66">
              Det är en stor skillnad på ROT-avdrag och RUT-avdrag. ROT-avdrag
              kom till för att slå vakt om en marknad som finns och som behövs
              när efterfrågan ökar och för att hålla kompetensen uppe vilket
              man gjorde inom byggsektorn. RUT-avdrag är att skapa en marknad
              som egentligen inte finns i dag med subventionerade medel, som
              inte kommer att överleva utan fortsatt subventionering. Byggarbetsmarknaden
              går faktiskt för sig själv när efterfrågan är stor, men den behöver
              ibland hjälp att överleva för att finnas där när konjunkturen
              behöver den. Det är en stor och väsentlig skillnad.
            </seg>
          </u>
          <note type="speaker" n="04ca76ad">
            Anf. 150 Statsrådet SVEN OTTO LITTORIN (m):
          </note>
          <u who="unknown" xml:id="i-3dc2fde0f54ef262-7" n="df10d628">
            <seg n="8a377cba">
              Fru talman! Låt mig konstatera för att återgå till interpellationen
              att vi är överens om utgångspunkterna för vad som ska gälla för
              den svenska arbetsrätten. Jag slår vakt om kollektivavtalen. Jag
              slår vakt om den ordning vi har på den svenska arbetsmarknaden.
              Jag har svårt att se att en otryggare arbetsmarknad skulle leda
              till ett bättre näringsklimat och ett bättre företagsklimat. Därmed
              kan vi lämna den frågan.
            </seg>
            <seg n="94de030d">
              Jag vill också tacka. Det här är min debut i kammaren. Det har
              varit två trevliga interpellationsdebatter. Jag tackar båda för
              det. Jag ser fram emot att komma tillbaka. Vi kommer att ha mycket
              roligt i kammaren och på andra ställen framöver.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="84e2c21c">
            25 § Svar på interpellation 2006/07:4 om folkomröstning om EU:s
            konstitution
          </note>
          <note type="speaker" n="3e239716">
            Anf. 151 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-057a60874ce5989c-0" n="5eec1ed2">
            <seg n="a96a108c">
              Fru talman! Det känns fint att för första gången stå i denna
              kammare.
            </seg>
            <seg n="81a8773d">
              Jacob Johnson har frågat mig om jag är beredd att ta initiativ
              till folkomröstning om det konstitutionella fördraget och hur
              jag tolkar formuleringen i regeringsförklaringen om att Sverige
              klart och tydligt ska tillhöra kärnan i det europeiska samarbetet.
            </seg>
            <seg n="1d4830ca">
              Folkomröstning om det konstitutionella fördraget har inte varit
              aktuell i Sverige. En stabil riksdagsmajoritet har sedan länge
              bedömt att frågan är bäst lämpad för riksdagsbeslut. Den nya regeringen
              delar den bedömningen.
            </seg>
            <seg n="b99c3f20">
              Efter folkomröstningarna i Frankrike och Nederländerna är det
              inte särskilt troligt att det konstitutionella fördraget, i sin
              nuvarande form, kan träda i kraft. Regeringen ser därför inte
              tillräckliga skäl för att i det läget gå vidare med en proposition
              om godkännande av fördraget. Vi ser däremot fram emot att med
              riksdagen föra en diskussion om hur vi kan gå vidare på längre
              sikt med hela fördragsprocessen.
            </seg>
            <seg n="51e60885">
              Men arbetet med angelägna sakfrågor i EU går vidare. Det står
              flera viktiga frågor på EU:s agenda. Det är frågor som är viktiga
              för jobben, tillväxten, miljön, brottsbekämpningen och arbetet
              för global solidaritet.
            </seg>
            <seg n="f4e31339">
              För regeringen är det en självklarhet att Sverige klart och tydligt
              ska tillhöra kärnan i det europeiska samarbetet. Mina ledstjärnor
              kommer att vara orden deltagande, ansvarstagande och förankring.
              Det handlar om att delta aktivt och engagerat i förhandlingarna
              i Bryssel, att ta ansvar för Europas stora framtidsfrågor samt
              att förankra EU-frågorna i Sveriges politiska liv och ytterst
              hos medborgarna.
            </seg>
          </u>
          <note type="speaker" n="cca1446f">
            Anf. 152 JACOB JOHNSON (v):
          </note>
          <u who="jacob_johnson_8077eb" xml:id="i-9ec6e6ded960163e-2" n="cc1d239b">
            <seg n="a85cc94c">
              Fru talman! Jag vill först tacka EU-minister Cecilia Malmström
              för svaret.
            </seg>
            <seg n="697f871c">
              Min interpellation handlar i första hand om ministern är beredd
              att ta initiativ till en folkomröstning om EU:s konstitution.
              Jag ska strax återkomma till Cecilia Malmströms svar i denna del.
            </seg>
            <seg n="fccf6765">
              Min interpellation inleddes dock med några citat från statsminister
              Fredrik Reinfeldts regeringsförklaring med beröring till Sveriges
              EU-medlemskap. Den nya regeringen säger sig där vilja föra en
              mer aktiv utrikespolitik, vara en aktiv och pådrivande kraft i
              den europeiska unionen, tydligt och klart tillhöra kärnan i det
              europeiska samarbetet och verka för att den transatlantiska länken
              stärks.
            </seg>
            <seg n="bb87bd8e">
              Innan jag kommenterar ministerns svar om att klart och tydligt
              tillhöra kärnan i EU-samarbetet vill jag uttala min oro för regeringens
              strategi att stärka den transatlantiska länken. Detta uttryck,
              som mest används för att beskriva förhållandet mellan USA och
              Europa, och kanske särskilt mellan USA och Storbritannien, leder
              tanken till den senaste storpolitiska tillämpningen, nämligen
              det av president Bush och premiärminister Blair ledda katastrofala
              Irakkriget. Nu finns det tecken på att händelseutvecklingen i
              Irak kommer att tvinga USA att ompröva sin politik. Även om jag
              inte delar uppfattningen om behovet för Sverige att stärka den
              transatlantiska länken vill jag uppmana den nya regeringen att
              via denna länk klart och tydligt framföra till USA och Storbritannien
              att deras Irakpolitik nått vägs ände och att den enda möjliga
              vägen till långsiktig och fredlig lösning går via tillbakadragandet
              av de militära styrkorna, respekt för folkrätten och landets nationella
              självbestämmande med hjälp av en fredsprocess ledd av FN.
            </seg>
            <seg n="f6e77f8e">
              Fru talman! EU-ministern säger i sitt svar att det är för henne
              en självklarhet att Sverige klart och tydligt ska tillhöra kärnan
              i EU-samarbetet, att hennes ledstjärnor kommer att vara deltagande,
              ansvarstagande och förankring. Det handlar om att delta aktivt
              och engagerat i förhandlingarna i Bryssel, ta ansvar för Europas
              stora framtidsfrågor och förankra frågorna i Sveriges politiska
              liv och ytterst hos medborgarna.
            </seg>
            <seg n="7849a1cd">
              Det låter sig sägas. Jag kan trots mitt partis EU-kritiska hållning
              i stort sett dela ett sådant förhållningssätt. Jag lägger särskilt
              märke till att ministern betonar förankring av EU-frågorna hos
              medborgarna. Men Cecilia Malmström berör inte några sakfrågor
              som jag tycker bör anses ingå om man säger sig vilja tillhöra
              kärnan i EU-samarbetet. Jag tänker här framför allt på EMU.
            </seg>
            <seg n="305b241f">
              EU har sitt ursprung i det samarbete som de sex länderna Tyskland,
              Frankrike, Italien och Beneluxländerna påbörjade på 1950-talet.
              Det är länder som är EU:s kärnländer, och alla ingår i EMU. Jag
              uppfattar den här formuleringen så att regeringen säger sig vilja
              tillhöra och har ambitionen att på sikt ansluta Sverige till EMU
              trots det svenska folkets nej i folkomröstningen 2003. Därför
              vill jag att EU-ministern förtydligar sig. Anser du att EMU ingår
              som en kärna i EU-samarbetet?
            </seg>
            <seg n="cdddb663">
              När det gäller den delen av interpellationen som avser Cecilia
              Malmströms inställning till en folkomröstning om det vilande kommande
              förslaget om en ny EU-konstitution, hänvisar ministern till att
              folkomröstning inte har varit aktuell eftersom en stabil riksdagsmajoritet
              länge har bedömt frågan bäst lämpad för riksdagsbeslut. Denna
              argumentation är vanlig när majoriteten vill undvika en besvärlig
              debatt. Trots att den nyvalda riksdagen under denna mandatperiod
              på något sätt kommer att få ta ställning till en ny konstitution
              lyste frågan så gott som helt med sin frånvaro i valrörelsen.
              Det kritiserades till exempel av utrikesminister Carl Bildt. Många
              partier vågade inte ta debatten inför riksdagsvalet.
            </seg>
          </u>
          <note type="speaker" n="77598fd9">
            Anf. 153 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-057a60874ce5989c-1" n="5eec1ed2">
            <seg n="0ccaa134">
              Fru talman! När det gäller just den transatlantiska länken och
              Irakkriget hoppas jag att utrikesministern gärna kommer till kammaren
              och diskuterar detta med riksdagen. Det är lite utanför ämnet,
              men vi kan konstatera att vi har många gemensamma frågor som vi
              behöver besvara tillsammans med USA. Vi är inte alltid överens.
              Det behöver man inte alltid vara. Men det är en viktig part, och
              vi avser att ha ett nära och förtroendefullt samarbete med USA
              i en mängd olika frågor.
            </seg>
            <seg n="919a6365">
              Jag är glad att Jacob Johnson uttalade ett stöd för ambitionen
              om deltagande, ansvarstagande och förankring. Regeringen hoppas
              att man kan lämna ja- och nejdebatten som fortfarande lever kvar
              i Sverige bakom sig och använda EU-medlemskapet för att konstruktivt
              påverka i viktiga frågor. Det är många konkreta sakfrågor som
              ligger framför oss som har att göra med till exempel miljöpolitiken.
              Det är kemikaliedirektivet. Det finns mycket som ligger på agendan
              när det handlar om brottsbekämpning och jobben. Det finns också
              de långsiktiga frågorna som jag hoppas att vi kan diskutera inom
              ramen för EU-nämnden och i riksdagen när det gäller utvidgningens
              fortsatta framtid, översynen av det finansiella perspektivet,
              budgeten och så vidare. Inte minst gäller det frågan om fördraget.
            </seg>
            <seg n="7d9aaec0">
              Jag är personligen ingen stor anhängare av folkomröstningar generellt.
              Men just författningsfördraget är en fråga som enligt min mening
              och en majoritet i riksdagen inte lämpar sig för en folkomröstning.
              Det är ett komplext förslag. Just nu ligger det också i den berömda
              frysboxen. Det behöver diskuteras och ventileras men lämpar sig
              kanske inte för folkomröstning.
            </seg>
            <seg n="91306f77">
              Jag hoppas att vi tillsammans med riksdagen kan diskutera hur
              vi ska gå vidare med en översyn. Det mesta talar för att det blir
              någon form av översyn, kanske till och med omförhandling, av fördraget.
              Just nu är den processen i full gång i de olika medlemsländerna.
              Därifrån kan vi förhoppningsvis formulera, med ett brett stöd
              från Sverige, hur vi ska positionera oss.
            </seg>
            <seg n="fc9b3d3c">
              Jag delar interpellantens beklagande av att frågan inte diskuterades
              i valrörelsen. Jag vet att Vänsterpartiet men också Folkpartiet
              var mycket aktiva på många ställen med att försöka diskutera många
              EU-frågor, och de fick väl inte riktigt det genomslag som de hade
              förtjänat. Det är tråkigt, men kanske kan vi bryta det lite just
              nu.
            </seg>
            <seg n="c262ede5">
              När det gäller den sista frågan, om EMU, är eurodeltagandet naturligtvis
              en del av den europeiska kärnan. Men det är många länder som står
              utanför detta. Den nya alliansregeringen har varit väldigt tydlig
              med att det inte finns någon ambition att söka medlemskap eller
              att utlysa någon folkomröstning. Även om många av oss personligen
              engagerade oss på ja-sidan var det ett mycket klart och tydligt
              resultat av den folkomröstningen. Ingenting i opinionsundersökningarna
              tyder på att den opinionen har förflyttats, utan den verkar ligga
              kvar. Därför finns det heller ingen anledning att lyfta upp frågan
              under den här mandatperioden, såsom jag ser det.
            </seg>
          </u>
          <note type="speaker" n="b6189652">
            Anf. 154 JACOB JOHNSON (v):
          </note>
          <u who="jacob_johnson_8077eb" xml:id="i-9ec6e6ded960163e-3" n="cc1d239b">
            <seg n="02f2c746">
              Fru talman! Jag är inte riktigt nöjd med Cecilia Malmströms svar
              vad gäller innehållet i uttrycket kärnan i det europeiska samarbetet.
              Det som Cecilia Malmström anför att det innebär, deltagande, ansvarstagande
              och förankring och att vara aktiv, tycker jag är bättre formulerat
              och täcks in av regeringsförklaringens skrivning om att vara en
              aktiv och pådrivande kraft i Europeiska unionen. Jag förstår inte
              riktigt vad regeringen avser med att tillhöra kärnan i det europeiska
              samarbetet.
            </seg>
            <seg n="784b12d8">
              När det sedan gäller frågan om folkomröstning vill jag säga att
              det i dag finns ett demokratiskt underskott i denna församling
              genom att vi inte har diskuterat frågan tillräckligt inför valet.
              Visserligen är det nu så att förslaget i dess nuvarande form kommer
              att falla eftersom man i folkomröstningarna i Frankrike och Nederländerna
              har sagt nej till förslaget. Men det är troligt att det kommer
              tillbaka, huvudsakligen med många inslag som finns i det vilande
              förslaget.
            </seg>
            <seg n="4a836f78">
              Bilden av en riksdag som inte kan anses ha mandat i EU-frågan
              förstärks av en enkätundersökning som nätverket folkomröstning.nu
              genomförde innan valet.
            </seg>
            <seg n="913a9ee0">
              De tio första namnen på varje riksdagslista, av ca 290 namn i
              varje riksdagsparti, tillskrevs och fick tre frågor om konstitutionen:
              hur kandidaterna ställde sig till folkomröstningen, hur de tänkte
              rösta i riksdagen om konstitutionen kom upp och vad de ansåg om
              det rättsliga samvetet.
            </seg>
            <seg n="970ca5a4">
              Av Vänsterpartiets och Miljöpartiets kandidater svarade 4045
              % av de tillfrågade och med ett fåtal undantag i enlighet med
              partiets officiella inställning. Inom de övriga partierna svarade
              endast var sjunde av 1 400 tillfrågade. I den absoluta botten
              låg Socialdemokraterna och Moderaterna. Det är naturligt med ett
              visst bortfall, men det nästan totala bortfallet av svar från
              de stora partierna Socialdemokraterna och Moderaterna måste tolkas
              som ett avsiktligt agerande för att inte vilja diskutera frågan.
            </seg>
            <seg n="03b42433">
              De EU-positiva partierna framhåller ofta och gärna vikten av
              att föra in EU i den politiska debatten, men när deras riksdagskandidater
              tillfrågas om sin inställning vill eller vågar endast en bråkdel
              bekänna färg. De som har kommit in i riksdagen sitter alltså på
              ett mandat som är synnerligen svagt att besluta i denna fråga.
              Det beror sannolikt på att de mer EU-kritiska kandidaterna är
              mer benägna att svara än de EU-positiva. De EU-positiva, som oftast
              fanns på valbar plats, vet att deras åsikt inte överensstämmer
              med väljarnas, och de svarar över huvud taget inte.
            </seg>
            <seg n="b272028c">
              Mot bakgrund av att EU var en icke-fråga i valrörelsen är det
              mycket allvarligt om regering och riksdag medverkar till att delar
              av den fallna konstitutionen antas när väljarna inte gavs någon
              reell möjlighet att väga in frågan innan de lade sin röst. Du
              säger själv, Cecilia Malmström, att det är viktigt att förankra
              EU hos medborgarna. Vore inte en folkomröstning ett väldigt bra
              sätt att förankra den här frågan hos svenska folket?
            </seg>
          </u>
          <note type="speaker" n="817d2851">
            Anf. 155 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-057a60874ce5989c-2" n="5eec1ed2">
            <seg n="59b6247c">
              Fru talman! När statsminister Reinfeldt läste upp regeringsförklaringen
              för två och en halv vecka sedan var det väldigt tydligt att Europafrågorna
              fick en ganska stor plats. Det är många av oss, också i de partier
              som ingår i regeringen, som har känt att EU-frågorna inte har
              haft den plats i den svenska debatten som de förtjänar. Man har
              också upplevt att den förra regeringen kanske inte prioriterade
              dem så mycket.
            </seg>
            <seg n="d65f584f">
              Ambitionen att tillhöra den europeiska kärnan av samarbetet slås
              klart och tydligt fast. Det slås också fast väldigt tydligt att
              de olika fackdepartementen ska involveras i det här arbetet på
              ett tydligare sätt än tidigare. Man har bara genom att utse en
              EU-minister också signalerat att det här är en viktig och prioriterad
              fråga.
            </seg>
            <seg n="a9c92296">
              Det handlar om både attityd och politik. Deltagande handlar väldigt
              mycket om attityd, att Sverige ska vara en effektiv och respekterad
              förhandlingspart i Bryssel, att vi ska finnas på plats, att vi
              ska vara där på högsta ministernivå så ofta det någonsin är möjligt.
            </seg>
            <seg n="a1af8a57">
              Ansvarstagande handlar också om att vara pådrivande och formulera
              positioner på ett tidigt stadium i de stora övergripande frågorna
              och att se till att i de övriga, mera sakpolitiska frågorna vara
              aktiva och pådrivande. Förankring bygger, precis som Jacob Johnson
              talar om, på att öka förståelsen hos svenska folket för hur EU
              fungerar och hur EU-beslut påverkar i vardagen. Där har riksdagen
              och regeringen, och naturligtvis det civila samhället, en väldigt
              viktig roll i att försöka få till stånd den debatten. Om vi är
              överens om ambitionen att det här behöver diskuteras kommer också
              delaktigheten och kunskapen om de här frågorna förhoppningsvis
              att öka, inte minst i diskussionen om vad vi ska göra med det
              för tillfället på is lagda fördraget. Men den frågan finns ju,
              och vi är delaktiga i den den diskuteras ju livligt i det här
              huset också.
            </seg>
            <seg n="46037dd6">
              Jag vidhåller min uppfattning att det inte är en fråga som lämpar
              sig för folkomröstning, men väl för debatt, för diskussion, för
              ett aktivt engagemang och för att på olika sätt försöka involvera
              så många grupper av det civila samhället som möjligt.
            </seg>
          </u>
          <note type="speaker" n="3538f7a5">
            Anf. 156 JACOB JOHNSON (v):
          </note>
          <u who="jacob_johnson_8077eb" xml:id="i-9ec6e6ded960163e-4" n="cc1d239b">
            <seg n="ef38c110">
              Fru talman! Jag ska inte i denna sena timme förlänga debatten
              så mycket mer. Frågan om folkomröstning och den nya konstitutionen
              är en fråga som vi har framför oss kanske under hela mandatperioden.
              Det kanske är först fram mot ordförandeskapstiden, 2009, som det
              kan bli aktuellt.
            </seg>
            <seg n="be2d039c">
              Jag kommer att återkomma i den här frågan, och Vänsterpartiet
              kommer att återkomma. Vi anser, som sagt var, att det föreligger
              ett demokratiskt underskott och att det här skulle vara ett verkligt
              sätt att förankra förändringarna i EU. Man överlåter ju ännu mer
              makt till EU. Vi har frågor om militariseringen av EU och andra
              väldigt grundläggande saker och menar att detta bör underställas
              svenska folket i en folkomröstning.
            </seg>
          </u>
          <note type="speaker" n="67396a97">
            Anf. 157 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-057a60874ce5989c-3" n="5eec1ed2">
            <seg n="6745c076">
              Fru talman! Tack, Jacob Johnson, för det här lilla diskussionsutbytet,
              som jag hoppas inte blir det sista.
            </seg>
            <seg n="2d4fb1b1">
              Låt oss först med gemensamma krafter se till att det finns någon
              form av fördrag att ta ställning till i framtiden. Det fördrag
              som lades fram för folkomröstning bland annat i Frankrike och
              Nederländerna och som där förkastades, även om det godtogs i folkomröstningar
              i Spanien och Luxemburg, var en bra kompromiss som regeringspartierna
              och Socialdemokraterna stod bakom. Nu har det fallit, och det
              blir antagligen någon form av omförhandling och diskussion. Det
              allra viktigaste är att se till att det förslaget till eventuell
              omförhandling, eller hur vi ska gå vidare, är en fråga som är
              förankrad och genomdiskuterad, gärna i bred enighet om det är
              möjligt, inte minst i denna kammare.
            </seg>
            <seg n="c14c8de9">
              Jag är glad att höra att ambitionen att delta och vara mer ansvarstagande
              och förankrade när det gäller EU-politiken också delas av Vänsterpartiet.
              Det bådar väldigt gott inför det svenska ordförandeskapet 2009.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="6da17f88">
            26 § Svar på interpellation 2006/07:22 om agerande från EU mot
            Polens HBT-fientliga regering
          </note>
          <note type="speaker" n="270b614e">
            Anf. 158 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-057a60874ce5989c-4" n="5eec1ed2">
            <seg n="f2d6f125">
              Fru talman! Jan Lindholm har frågat mig om jag kommer att verka
              för att Sverige ska uppmana EU-kommissionen att vidta åtgärder
              mot Polen med anledning av uppgifter om att Polen motarbetar de
              europeiska värderingarna och försvårar genomslag för FN:s mänskliga
              rättigheter i Polen.
            </seg>
            <seg n="55ad1638">
              I stora delar av världen utsätts HBT-personer för ett brutalt
              förtryck, vilket naturligtvis är oacceptabelt. Diskriminering
              av människor på grund av sexuell läggning eller könsidentitet
              står helt i strid med den grundläggande principen om alla människors
              lika värde och rättigheter och är en kränkning av de mänskliga
              rättigheterna.
            </seg>
            <seg n="843f070c">
              Fördomar mot HBT-personer förekommer tyvärr även i Europa. I
              Polen ger lagstiftningen inte heller något skydd mot diskriminering
              på grund av sexuell läggning.
            </seg>
            <seg n="58ef9ed4">
              Polen har godkänt den europeiska konventionen om skydd för de
              mänskliga rättigheterna och de grundläggande friheterna. Inom
              EU finns också bestämmelser till skydd för principen om lika behandling
              av alla människor i arbetslivet, bland annat ett förbud mot diskriminering
              på grund av sexuell läggning, och medlemsstaterna i EU har att
              följa detta.
            </seg>
            <seg n="e7334bf3">
              Alliansregeringen kommer att fortsätta att driva den svenska
              linjen i HBT-frågor i internationella sammanhang. Inom EU arbetar
              Sverige aktivt med att utöka skyddet mot diskriminering. Den svenska
              regeringen anser att skyddet mot diskriminering på grund av bland
              annat sexuell läggning bör omfatta så många samhällsområden som
              möjligt.
            </seg>
            <seg n="c989e2de">
              Sverige driver också på i Europarådet för att öka respekten för
              de mänskliga rättigheterna och för att situationen för HBT-personer
              ägnas fortsatt uppmärksamhet. Vi avser att stödja Europarådets
              kommissarie för mänskliga rättigheter i hans arbete mot diskriminering
              på grund av sexuell läggning, vilket är ett av de områden som
              MR-kommissarien har valt att prioritera.
            </seg>
            <seg n="1f9beadd">
              Sverige driver även HBT-frågor inom ramen för OSSE, Organisationen
              för säkerhet och samarbete i Europa. Vid ett möte som hölls i
              Warszawa för två veckor sedan ordnade Sverige ett seminarium om
              ett rättighetsperspektiv på HBT-frågor bland annat med medverkan
              av HomO.
            </seg>
            <seg n="1d766135">
              Alliansregeringen kommer slutligen att verka för att stärka FN:s
              arbete mot diskriminering av människor på grund av sexuell läggning
              eller könsidentitet. Respekten för de mänskliga rättigheterna
              ska vara universell.
            </seg>
          </u>
          <note type="speaker" n="17a948dd">
            Anf. 159 JAN LINDHOLM (mp):
          </note>
          <u who="jan_lindholm_ff5f4c" xml:id="i-b39c1dca1fbe8903-2" n="43686dc4">
            <seg n="2fb46b53">
              Fru talman! Först vill jag tacka vår EU-minister för det här,
              som jag tycker, väldigt positiva svaret. I svaret framgår det
              nämligen tydligt att ministern har förstått själva problematiken.
              Det framgår även tydligt att regeringen förbinder sig att aktivt
              arbeta för ett utökat skydd mot diskriminering. Ministern slår
              även fast att regeringen har för avsikt att fortsätta arbeta för
              att respekten för de mänskliga rättigheterna ska öka inom EU.
              Och vi får även veta att man tänker jobba med att stärka FN:s
              arbete mot diskriminering på grund av sexuell läggning och könsidentitet.
            </seg>
            <seg n="009c50be">
              Allt det här låter ju väldigt bra. Det är klart att den första
              frågan som man skulle vilja ställa är: Sätter ni munkavle på Kristdemokraterna
              under regeringssammanträdena när ni behandlar den här typen av
              frågor, eller har ni hela regeringen med er? Men det är väl en
              fråga som är mer av kvällstidningskaraktär, så vi kanske ska hoppa
              över den den här gången. Det viktiga är ju liksom inte vad vi
              säger i kammaren och i vackra dokument, utan det viktiga är ju
              det som man kan kalla för verkstan. Då undrar jag: Vad konkret
              kan vi förvänta oss?
            </seg>
            <seg n="8f7fba26">
              Den händelse som föranledde min interpellation var att det polska
              EVS-kontoret, som är en del av EU:s ungdomsprogram, avslog en
              ansökan om ett projekt som hade till syfte att utveckla tolerans
              och motverka fördomar kring HBT-frågor i Polen. För mig är det
              naturligtvis en självklarhet att varje enskilt land självt ska
              avgöra vilka av EU:s alla olika projekt som man väljer att delta
              i, men när det gäller Polen anser jag att det handlar om ett systematiskt
              val att avstå från att delta i arbetet med de grundläggande mänskliga
              rättigheterna, och det tycker jag inte att ett EU-land kan göra.
              Vi har många exempel på det. Då undrar jag: Hur ser ministern
              på det?
            </seg>
            <seg n="7ca12dcb">
              Det som skrämmer mig mest är egentligen själva motiveringen till
              avslaget. Man säger rakt på sak att mänskliga rättigheter inte
              överensstämmer med Polens utbildningspolitik. Man hänvisar också
              till utbildningsministerns policy som inte stöder att man informerar
              om HBT-frågor bland ungdomar. Den policy som ministern har har
              föranlett stora protester bland annat från internationella utbildningsfederationen
              som representerar 29 miljoner lärare i 166 länder. De pekar på
              artikel 13 i Amsterdamfördraget där man till exempel helt tydligt
              motsätter sig diskriminering på alla de grunder som man brukar
              räkna upp i den här typen av internationella dokument, och däribland
              finns självklart frågor kring sexuell identitet. De tar upp fallet,
              som jag tidigare har tagit upp, med den avskedade direktören från
              det nationella lärarutbildningscentret i Warszawa. Han blev avskedad
              för att han spred en lärobok, Compass, som EU har tagit fram,
              som också är till för att lyfta upp de här frågorna inom området
              mänskliga rättigheter.
            </seg>
            <seg n="a8847eb4">
              Så här kan man fortsätta, och då blir man ganska mörkrädd. När
              vi nu har en särskild EU-minister undrar jag: Vad planerar man
              för åtgärder från svenskt håll? Vilka maktmedel ser man att EU
              kan använda? Ministern säger själv i sitt svar att det inte finns
              några lagliga rättigheter till skydd för de här människorna i
              Polen. Vilka maktmedel ser man att man från EU:s sida kan använda
              för att se till att Polen verkligen följer de fördragsfästa åtaganden
              som man faktiskt har, som Polen har tagit på sig? Polen borde
              åtminstone ha intentionen att följa dem och inte fortsätta att
              så, som jag tycker, flagrant och obstruerande nonchalera dem som
              man gör i dag.
            </seg>
          </u>
          <note type="speaker" n="8b548457">
            Anf. 160 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-057a60874ce5989c-5" n="5eec1ed2">
            <seg n="689697b6">
              Fru talman! Jag vill tacka Jan Lindholm för att den här debatten
              kommer upp. Det är en oerhört viktig fråga. Jan Lindholm kanske
              vet att jag i mitt förra liv har engagerat mig ganska mycket i
              den här typen av frågor. Engagemanget finns naturligtvis fortfarande
              hos mig, även om jag har bytt jobb.
            </seg>
            <seg n="4b242052">
              Jan Lindholm har säkert sett att det i regeringsförklaringen
              faktiskt står väldigt tydligt och alla fyra allianspartierna står
              bakom det att HBT-frågor är viktiga och kommer att vara viktiga
              för Sverige att driva i all utrikespolitik. Såvitt jag förstår
              är det den enda regeringsförklaringen i världen där detta står
              uttryckligt. Jag är väldigt stolt över det, och det är naturligtvis
              ett åtagande som vi alla står bakom.
            </seg>
            <seg n="57a79363">
              Sedan gäller det den aktuella händelse som du nämner om EVS-programmet.
              Vi har fått information från svenska ambassaden i Warszawa. Det
              som sägs här stämmer, och det är naturligtvis väldigt oroväckande.
              Vi fortsätter att bevaka frågan med hjälp av ambassaden.
            </seg>
            <seg n="fc6bf3cc">
              Det är, precis som du säger, svårt att hitta konkreta verktyg
              för att påverka ett annat lands regering. Man får försöka väcka
              debatt och försöka resa frågan i de här sammanhangen. Man kan
              bidra, som vi har gjort, med utbildning och med stöd på olika
              sätt, till exempel det här studentutbytesprogrammet.
            </seg>
            <seg n="722901bf">
              Sverige kan ju inte och inte heller EU-kommissionen på egen hand
              vidta åtgärder gentemot Polen. Däremot kan man skapa debatt, och
              man kan försöka hitta olika sätt att resa frågan.
            </seg>
            <seg n="8ec7b8e2">
              När ett land väl har blivit medlem i EU förlorar man ju lite
              grann det påtryckningsmedel som man har i en förhandlingsprocess
              för kommande medlemsländer. När de väl är medlemmar finns inte
              det. Där pågår det försök att hitta olika sätt när det gäller
              att se till att alla länder lever upp till villkoren. Tyvärr är
              det, som interpellanten naturligtvis vet, inte bara i Polen som
              detta förekommer utan också i flera andra länder. Och det är ju
              extra allvarligt när personer i mycket hög myndighetsställning,
              eller ministrar till och med, uttalar den här typen av väldigt
              kränkande formuleringar eller på olika sätt aktivt motarbetar
              den gemensamma lagstiftning om diskriminering som finns inom EU.
              Men vi får väl på olika sätt hjälpa till både regeringen och riksdagen
              via sina kontakter och genom Europarådet, till exempel, och OSSE
              att lyfta fram den här frågan och visa att vi inte tycker att
              det är acceptabelt att fortsätta diskriminera människor på det
              här sättet. Men det är svårt att hitta de konkreta verktygen.
              Så är det tyvärr.
            </seg>
          </u>
          <note type="speaker" n="bf7a4200">
            Anf. 161 JAN LINDHOLM (mp):
          </note>
          <u who="jan_lindholm_ff5f4c" xml:id="i-b39c1dca1fbe8903-3" n="43686dc4">
            <seg n="d6b780a6">
              Fru talman! Som Cecilia Malmström säger är det här inte ett problem
              som är isolerat vare sig till Polen eller just till området homosexuell,
              bisexuell eller transsexuell eller HBT-området. Det här är ett
              större komplex i många länder, framför allt i de nyare EU-länderna.
              Men inte enbart i de länderna, utan det här förekommer i många
              av våra EU-länder och är ett stort problem. Jag tycker att det
              hänger väldigt tydligt ihop, förtrycket mot HBT-grupperna och
              det ganska tydliga förtryck som finns av minoriteter i de här
              länderna, minoriteter av olika slag. Vi är ju inte heller helt
              befriade från det själva i Sverige. Man tillåter inte den fria
              möjligheten att uttrycka sin identitet vare sig det handlar om
              etniska eller kulturella eller andra former av avvikande eller
              annorlunda mönster som man vill utveckla.
            </seg>
            <seg n="c1ade483">
              När vi nu har en regering som har varit ganska skarp i sin regeringsförklaring
              på det här området och vi har en EU-minister trodde jag att vi
              också skulle få lite förslag på vad vi konkret kan göra.
            </seg>
            <seg n="26dc5651">
              Jag har konstaterat att det i artikel 7 i EU-fördraget finns
              möjligheter att vidta straffåtgärder mot de medlemsstater som
              bryter mot artikel 6.1. Och den här möjligheten har använts en
              gång, som jag förstår det, mot Österrike. Vad jag har förstått
              kan det tydligen även inbegripa en så pass grav åtgärd som att
              man till och med kan ta ifrån länderna rösträtten.
            </seg>
            <seg n="c06066a5">
              Jag har inte alls förväntat mig att vi skulle få besked här om
              några svenska åtgärder, utan det handlar ju om att agera i EU
              för att få EU-systemet att stå upp för sina värderingar. Om ministrar
              och regeringar tillåter att polisen i flera länder inom EU inte
              agerar när mänskliga rättigheter sätts åsido är det ju risk att
              vi får en boll som börjar rulla.
            </seg>
            <seg n="3758b8e6">
              Det finns väldigt fina värderingar i EU:s traktater, så att säga,
              när det gäller de här sakerna, som jag tror att det är viktigt
              att man försvarar från början. Om det här får pågå finns det en
              stor risk att även fler företrädare för myndighetsnivåer inte
              bara ministrar utan andra i många länder kommer att fortsätta
              på den här banan. Jag har läst fler intervjuer med andra biträdande
              ministrar och tjänstemän i Polen som uttalar sig så att man blir
              mörkrädd. Att de värderingarna kan finnas så högt upp i samhällsapparaten!
            </seg>
            <seg n="cb8397be">
              Jag skulle ändå väldigt gärna se att man från svensk sida åtminstone
              övervägde att titta på vad det finns för maktmedel sade jag förut,
              jag gillar inte det ordet egentligen men vet inte hur man ska
              uttrycka det metoder som man skulle kunna använda. Jag tycker
              att Sverige ska lägga ned mycket krut på att försöka hitta en
              hel arsenal av åtgärder, från den fina minsta trevliga åtgärden,
              som man ju börjar med när man träffar ambassaden och får information
              där, till att vara beredd att ifrågasätta om ett land verkligen
              kan vara ett fullvärdigt land i EU om man inte lever upp till
              de åtaganden man har gjort när det gäller de här grundläggande
              värderingarna.
            </seg>
          </u>
          <note type="speaker" n="775f41ad">
            Anf. 162 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-057a60874ce5989c-6" n="5eec1ed2">
            <seg n="92cc1320">
              Fru talman! Jag delar Jan Lindholms analys i mycket och den frustration
              han uttrycker över att inte kunna göra mer i det här fallet. Att
              det står i regeringsförklaringen att vi har lyft fram frågan är
              en första signal att sända. Det finns ju olika medel på olika
              nivåer som man kan använda. Det har naturligtvis rapporterats
              i alla EU:s medlemsländer att det är en fråga som den svenska
              regeringen prioriterar. Det gäller HBT-personer men också arbetet
              mot diskriminering generellt. Det är en viktig fråga i alla utrikesrelationer
              och med medlemsländerna.
            </seg>
            <seg n="ed4612f1">
              Vi följer frågan noga och kommer fortsatt att göra det. Jag kan
              konstatera att i den rättighetsstadga som ingår som första del
              i det konstitutionella fördrag som just nu ligger i frysen, som
              vi diskuterade tidigare, finns det ett ytterligare stärkt skydd
              när det gäller rättighets- och antidiskrimineringsfrågorna. Även
              om det fördraget inte har trätt i kraft och kanske aldrig kommer
              att träda i kraft i den formen så använder man sig av den typen
              av formuleringar i domstolen. Det hade varit ett sätt att ytterligare
              kunna hänvisa till juridik när det gäller övergrepp och diskriminering
              av den här typen.
            </seg>
            <seg n="bc66298e">
              Låt oss, gärna tillsammans, följa frågan noga, bevaka vad som
              händer i Polen och i andra länder i det här avseendet och resa
              frågan i alla forum där det är möjligt att göra det, både på hög
              och låg nivå. Låt oss fortsätta att bevaka det. Artikel 6 är det
              ju, som interpellanten också säger, väldigt dramatiskt att ta
              till. Den har använts en gång, i Österrikes fall, och det finns
              delade meningar om hur lyckat det var att använda den just då.
              Jag vet att det också finns diskussioner i Europaparlamentet kring
              detta. De bedriver också en väldigt viktig opinionsbildning. Det
              kommer vi naturligtvis också att följa. Så låt oss avvakta innan
              vi använder oss av den typen av medel och tills vidare följa frågan
              i alla forum, påpeka och på olika sätt försöka hjälpa och stötta
              de personer som arbetar mot diskriminering av HBT-personer, i
              det här fallet, men också allmän diskriminering i alla EU:s medlemsländer.
            </seg>
          </u>
          <note type="speaker" n="e673265b">
            Anf. 163 JAN LINDHOLM (mp):
          </note>
          <u who="jan_lindholm_ff5f4c" xml:id="i-b39c1dca1fbe8903-4" n="43686dc4">
            <seg n="17c4dfd1">
              Fru talman! Jag tror inte att vi ska ta så mycket mer tid i kväll
              till det här. Jag förväntar mig att Sverige driver den här frågan,
              och jag hoppas att vi ska få se ett kraftigare agerande från EU:s
              sida. Jag hoppas att Sverige ligger bakom det.
            </seg>
          </u>
          <note type="speaker" n="015660db">
            Anf. 164 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-057a60874ce5989c-7" n="5eec1ed2">
            <seg n="adead09d">
              Fru talman! Jag vill också tacka för den här debatten i en väldigt
              viktig och angelägen fråga som naturligtvis går helt över partigränserna.
              Regeringen har bara suttit i två och en halv vecka. Vi får kanske
              anledning att återkomma till just de här frågorna och diskussionen.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="17b78700">
            27 § Svar på interpellation 2006/07:5 om Rikskvinnocentrum
          </note>
          <note type="speaker" n="a7df9315">
            Anf. 165 Statsrådet NYAMKO SABUNI (fp):
          </note>
          <u who="nyamko_sabuni_a7746a" xml:id="i-d1b35385479e1d68-0" n="b8d15dbc" next="i-178f3593050f7d50-0">
            <seg n="1c119337">
              Fru talman! Josefin Brink har frågat mig vilka åtgärder jag tänker
              vidta inom ramen för jämställdhetspolitiken för att bekämpa mäns
              våld mot kvinnor och om jag avser att verka för att verksamheten
              vid Nationellt kunskapscentrum i Uppsala fortsätter och att verksamhetens
              anslag garanteras i statsbudgeten.
            </seg>
            <seg n="c78f383f">
              Jag vill till att börja med tala om att jag delar Josefin Brinks
              uppfattning att mäns våld mot kvinnor och barn är ett stort problem
              i vårt samhälle. Hot, misshandel och övergrepp är den värsta formen
              av maktmissbruk och förtryck. Att leva i rädsla för våld, eller
              i skuggan av våld, begränsar många kvinnors och barns liv. Oavsett
              vem som hotar, misshandlar eller våldtar måste kvinnors frihet
              och trygghet säkras. Värderingar och attityder som låter mäns
              våld mot kvinnor fortgå måste bekämpas.
            </seg>
            <seg n="29515f86">
              Det förebyggande arbetet måste stärkas. Regeringen avser att
              utarbeta en handlingsplan för att motverka mäns våld mot kvinnor.
              Handlingsplanen är tänkt att bland annat omfatta ett förbättrat
              stöd till våldsutsatta kvinnor, programverksamhet i syfte att
              bryta destruktiva beteenden för män som utsätter kvinnor och barn
              för våld, insatser för att öka kunskaperna i polis- och domarkåren
              om det våld kvinnor utsätts för, ökad forskning om mäns våld mot
              kvinnor, översyn av hur stadsplaneringen kan öka kvinnors trygghet
              i deras närmiljö och förslag i syfte att stärka våldsutsatta kvinnors
              ekonomiska situation.
            </seg>
            <seg n="93b8c87e">
              För att under tiden stärka arbetet i kvinnojoursverksamheten
              avsätter regeringen redan nu 20 miljoner kronor. Vi avsätter också
              3 miljoner kronor till insatser för rehabilitering av de män som
              utövar våld.
            </seg>
            <seg n="1eec3bf0">
              Regeringen kommer att inleda ett reformarbete när det gäller
              påföljdssystemet, bland annat för att markera att samhället ser
              allvarligt på brott. I detta arbete kommer mäns våld mot kvinnor
              att vara en del. Kunskaper hos polis, rättsväsende och sociala
              myndigheter måste öka kring dessa frågor så att insatser för de
              utsatta kan sättas in i tid. Myndigheternas rutiner för att skydda
              utsatta kvinnor ska förbättras.
            </seg>
            <seg n="6365206f">
              Som Josefin Brink påtalar i sin interpellation behövs ett professionellt
              arbete med kunskaps- och metodutveckling när det gäller det specifika
              våld som män utsätter kvinnor och barn för. Detta gäller också
              det som brukar kallas för hedersrelaterat våld.
            </seg>
            <seg n="6640870f">
              Det finns mycket som behöver förbättras, och vi tänker nu ta
              itu med detta arbete. För att det ska kunna ske räcker inte insatser
              inom jämställdhetspolitiken, utan det krävs insatser på fler politikområden,
              bland annat rättsväsende och socialtjänst.
            </seg>
            <seg n="f332570c">
              I betänkandet Att ta ansvar för sina insatser (SOU 2006:65) lämnades
              en rad förslag gällande socialtjänstens stöd till våldsutsatta
              kvinnor. Utredaren föreslår bland annat ett förtydligande i socialtjänstlagen
              som förstärker kommunernas ansvar men har även förslag kring förbättrad
              tillsyn, kunskaps- och metodutveckling samt bättre enhetlighet
              i landet. Betänkandet är ute på remiss till den 31 oktober.
            </seg>
          </u>
          <note n="5b920cc0">
            När det gäller Rikskvinnocentrum fattades beslut den 3 augusti
            2006 om en ny förordning (SFS 2006:1072) enligt vilken det ska
            finnas ett nationellt kunskapscentrum för frågor om mäns våld
            mot kvinnor vid Uppsala universitet. Förordningen trädde i kraft
            den 1 oktober. Bidrag till verksamheten lämnas under 2006 av Socialstyrelsen
            till Rikskvinnocentrum och från och med den 1 oktober till Nationellt
            kunskapscentrum vid Uppsala universitet (NKC).
          </note>
          <u who="nyamko_sabuni_a7746a" xml:id="i-178f3593050f7d50-0" n="b8d15dbc" prev="i-d1b35385479e1d68-0">
            <seg n="5b360f65">
              Den fortsatta finansieringen från 2007 sker genom att Uppsala
              universitet anvisas medel under anslaget 25:18, anslagsposten
              Nationellt kunskapscentrum för frågor om mäns våld mot kvinnor.
              16 miljoner kronor per år aviseras 2007 och 2008.
            </seg>
          </u>
          <note type="speaker" n="2e24bcfb">
            Anf. 166 JOSEFIN BRINK (v):
          </note>
          <u who="josefin_brink_fef83c" xml:id="i-b7616e3d9c8b8e18-0" n="8b637813" next="i-90b3aabb976d8b03-0">
            <seg n="ce290557">
              Fru talman! Jag får först tacka för att ministern har svarat
              på mina frågor. Jag börjar med att konstatera att jag är väldigt
              nöjd med den utförliga beskrivningen av att Nationellt centrum
              i Uppsala kommer att bli kvar och ha en säkrad finansiering framöver.
              Det gläder mig.
            </seg>
            <seg n="de5cc728">
              Det är också glädjande att jämställdhetsministern avser att stärka
              det förebyggande arbetet mot mäns våld mot kvinnor och inte bara
              satsa på ökade anslag till polisen och hårdare straff som ju tidigare
              har varit en smula överbetonat när borgerligheten har pratat om
              det sexualiserade våldet.
            </seg>
            <seg n="21dba8bd">
              Att upprätta en nationell handlingsplan är lovvärt, och vi i
              Vänsterpartiet har länge hävdat att just samordning och överblick
              är det som mest akut saknas i arbetet mot det sexualiserade våldet.
              Det finns en hel del forskning och kunskap om mäns våld mot kvinnor
              och barn, men det tillämpas i alltför liten grad i det dagliga
              arbetet hos myndigheter och i kommunernas och landstingens verksamheter.
            </seg>
            <seg n="b3219dd3">
              Av det jämställdhetsministern skisserar som planens innehåll
              är det inte särskilt mycket som är nytt jämfört med det som initierats
              under gångna mandatperioder, och därför skulle jag vilja ha några
              klargöranden om vad jämställdhetsministern har för utgångspunkter
              och mål med arbetet med den aviserade handlingsplanen.
            </seg>
            <seg n="94230ad4">
              Ministern säger att man avser att ge ett förbättrat stöd till
              våldsutsatta kvinnor och nämner ett ökat stöd till kvinnojourerna.
              Det är alldeles utmärkt. Under den förra mandatperioden såg Vänsterpartiet
              till att ytterligare 100 miljoner kronor per år avsattes till
              kvinnojourerna. Problemet för kvinnojourerna är bara att dessa
              pengar endast kan fås som projektbidrag, vilket leder till att
              jourerna får använda mycket tid till att skriva ansökningar och
              de får svårt att ha en kontinuitet och en långsiktig planering
              i sitt arbete. Därför undrar jag om jämställdhetsministern har
              några idéer om hur man ska kunna ändra förutsättningarna för finansieringen
              av kvinnojourerna så att den kan bli mer långsiktig och därmed
              göra arbetet och förutsättningarna för kvinnojourerna mer förutsägbara.
            </seg>
            <seg n="52809afa">
              Kvinnojourerna gör, som ministern säger i sitt svar, ett värdefullt,
              för att inte säga helt ovärderligt, arbete. Det som är problematiskt
              är att kommunernas ansvarstagande för att skydda våldsutsatta
              kvinnor varierar kraftigt. Kommunerna är enligt socialtjänstlagen
              redan i dag skyldiga att ta detta ansvar, men flera utredningar,
              bland annat Kvinnofridsuppdragens S lag i luften, som kom 2005,
              konstaterar att det finns stora brister i många kommuner. De saknar
              rutiner och riktlinjer för att kunna bemöta våldsutsatta kvinnor
              och barn. Jag hoppas därför att det betänkande som ministern nämner
              i sitt svar kommer att leda fram till skarpa förslag om stärkt
              lagstiftning och tillsyn över kommunernas ansvar.
            </seg>
            <seg n="8fc5c81c">
              En allvarlig aspekt av kommunernas bristande ansvarstagande är
              att kvinnor som är dubbelt utsatta, till exempel genom missbruk
              eller genom psykiska eller fysiska funktionshinder, på de flesta
              håll i landet har få eller inga möjligheter att få det skydd som
              andra kvinnor erbjuds i dag.
            </seg>
            <seg n="f49c8322">
              Vänsterpartiet kommer i sin budgetmotion att anslå medel till
              att upprätta särskilda resursjourer för att ta emot dessa kvinnor
              och deras barn samt till handikappanpassning av skyddade boenden
              och kvinnojourer. Jag undrar om jämställdhetsministern har några
              förslag på hur dessa särskilt utsatta kvinnor och deras barn ska
              kunna garanteras stöd och skydd.
            </seg>
          </u>
          <note n="8380a542">
            Anf. 167 CECILIA WIGSTRÖM i Göteborg (fp):
          </note>
          <u who="josefin_brink_fef83c" xml:id="i-90b3aabb976d8b03-0" n="8b637813" prev="i-b7616e3d9c8b8e18-0">
            <seg n="0d7abf2d">
              Fru talman! Jag vill börja med att tacka ministern för svaret.
              Det är glädjande att se att regeringen och jämställdhetsministern
              visar en sådan tydlig vilja att med detsamma, efter bara två veckors
              arbete och regeringsförklaringens tillkännagivande, ta itu med
              mäns våld mot kvinnor.
            </seg>
            <seg n="ff1b60a7">
              Som folkpartist och liberal är jag väldigt glad att det som vi
              liberaler länge kämpat för, nämligen att kvinnor ska ha fullständiga
              rättigheter och respekt i samhället, nu kommer att bli genomfört.
              Ytterst tar det ojämställda samhället sig det hemskaste uttrycket
              i att kvinnors kroppar inte respekteras. Därför är det roligt
              att se att frågan tas upp av en liberal minister.
            </seg>
            <seg n="bd144e1a">
              Nyamko Sabuni har goda företrädare. Bengt Westerberg fick i den
              förra borgerliga regeringen igenom många reformer på jämställdhetsområdet,
              till exempel pappamånaden och en stärkt diskrimineringslagstiftning,
              och jag är övertygad om att hon kommer att fullfölja arvet efter
              honom på ett bra sätt.
            </seg>
            <seg n="089102d7">
              När det gäller handlingsplanen för att motverka mäns våld mot
              kvinnor är det nytt. Det är inte något som den förra regeringen
              planerade, utan det är den borgerliga regeringens initiativ. Det
              är inte värdigt ett modernt samhälle att vi ännu inte kommit till
              rätta med dessa problem.
            </seg>
            <seg n="8177d174">
              Som jämställdhetsministern skriver i sitt svar är det ett komplext
              arbete. Många områden måste samordnas, och där har hon den samordnande
              rollen att få med sig hela Regeringskansliet. Därför är det bra
              att Josefin Brink och Vänsterpartiet upptäcker att detta faktiskt
              är den politik som vi alltid har fört. Det har funnits en bredd
              i det sätt på vilket vi vill motarbeta mäns våld mot kvinnor.
              Det har inte bara handlat om ökade polisinsatser, utan det finns
              ett brett angreppssätt. Det är vad vi i Folkpartiet gått till
              val på, och det är det som nu ska genomföras.
            </seg>
            <seg n="57ac336e">
              Vidare är det mycket bra att det, till skillnad från den förra
              regeringen, tydligt och klart framgår att vi även ska arbeta för
              att ändra männens beteende, för de män som slår är ofta återfallsförbrytare.
              De slår en kvinna, hon lyckas lämna honom, han träffar en ny kvinna
              och sedan är spiralen i gång. Kvinna efter kvinna drabbas av samme
              man. Därför är det viktigt, precis som jämställdhetsministern
              poängterar i sitt svar, att vi nu tar itu med att behandla männen
              för att skydda fler kvinnor från att råka ut för samme våldsamme
              man.
            </seg>
            <seg n="8b443c33">
              Det är viktigt att vi också jobbar internationellt. Vi har kommit
              långt i Sverige även om det finns mer att göra, men jag tänker
              på kvinnor i många andra länder. Jag vill fråga jämställdhetsministern
              om hon är beredd att verka för att Sverige internationellt ska
              stärka och skydda kvinnor. Det kom en FN-rapport förra veckan
              som visar att 102 av FN:s 192 medlemsländer inte har specifika
              lagar om våld i hemmet, att våldtäkter inom äktenskapet inte är
              ett brott i 53 länder samt att endast 93 länder har lagar som
              förbjuder trafficking.
            </seg>
            <seg n="5964eb0a">
              Jag vill därför fråga jämställdhetsministern om hon är beredd
              att verka för att Sverige ska arbeta inte bara för ett bättre
              skydd för svenska kvinnor utan även för att visa solidaritet med
              kvinnor i andra länder.
            </seg>
          </u>
          <note type="speaker" n="67bb79f5">
            Anf. 168 Statsrådet NYAMKO SABUNI (fp):
          </note>
          <u who="nyamko_sabuni_a7746a" xml:id="i-3416050d56e46b3b-0" n="b8d15dbc">
            <seg n="2a67a90b">
              Fru talman! Egentligen tycker vi inte så väldigt olika i den
              här frågan, Josefin Brink. Handlingsplanen är ju inte tänkt att
              bara göras av mig och mina tjänstemän i departementet, utan tanken
              är att alla krafter ska kunna användas. Det gäller till exempel
              dig med flera i kammaren. Det gäller också många sakkunniga ute
              i samhället. Vi kommer att ta till oss alla tankar och idéer,
              och sedan får vi se vad handlingsplanen i slutändan kommer att
              innehålla. Efteråt finns det kanske ytterligare saker att debattera,
              för det är inte säkert att den kommer att innehålla allt det som
              Josefin Brink önskar sig.
            </seg>
            <seg n="43994599">
              Vi har ett gemensamt mål, och det är att våldet mot kvinnor måste
              minska. Där tror jag att rehabiliteringen av männen är en av de
              viktigaste sakerna, liksom hur kvinnor bemöts i dessa situationer.
              Både inom den kommunala verksamheten och i rättssystemet måste
              vi se till att det fungerar.
            </seg>
            <seg n="9cf4b87b">
              Att det fungerar olika i olika kommuner är en stor nackdel som
              vi också ska ta itu med. Den enhetlighet som jag talade om i mitt
              första svar handlar just om att lagen är enhetlig och att vi på
              nationell nivå kan ha en tillsyn så att kvinnor får det stöd och
              den hjälp som de behöver oavsett var i landet de bor.
            </seg>
            <seg n="6cc5ff6f">
              När det gäller handikappfrågan blir det tyvärr ofta så att personer
              med funktionshinder glöms bort i stora komplexa problem, men det
              är mycket viktigt att även det perspektivet kommer med. Vi får
              alltså titta på det.
            </seg>
            <seg n="eb1a2d9a">
              Beträffande bidrag till kvinnojourerna tror jag att det trots
              allt är viktigt att vi årligen ber att få in verksamhetsberättelser.
              Det går inte att med skattebetalarnas medel betala ut till verksamheter
              utan att kunna tillförsäkra att de som får dessa medel också utför
              ett bra jobb. Därför kan jag inte gå ut och garantera att det
              årligen kommer anslag utan att vi får veta vad det är som pågår
              inom verksamheterna. Och då får man alltså ansöka om ytterligare
              anslag. När kvinnojourerna kan redovisa de goda resultat som de
              uppnår är det väl egentligen inte svårt att förstå att vi kommer
              att tilldela pengar till den typen av verksamhet, för det behövs.
            </seg>
            <seg n="c610af43">
              Sedan är jag tacksam för Cecilia Wigströms fråga. Jag tror nämligen
              att vi i så många sammanhang som det bara är möjligt måste se
              till det globala perspektivet, och det finns många kvinnor runtom
              i världen som har det sämre ställt än vi i vårt land, även om
              också vi fortfarande har lång väg kvar att gå. Det som kan kännas
              frustrerande är det som gäller i världen, nämligen att alla länder
              har rätt att stifta egna lagar.
            </seg>
            <seg n="62a8f6f8">
              Det vi kan göra och gör både som enskilt land, jag som jämställdhetsminister
              och vi alla inom EU är att i olika internationella sammanhang
              och resolutioner göra uttalanden om att det är oacceptabelt och
              att varje land har ett ansvar för att se till att kvinnors rättigheter
              också blir en del av de mänskliga rättigheterna. Där tror jag
              att det finns ett stort problem.
            </seg>
            <seg n="60df2f22">
              Alldeles för mycket våld inom familjen hålls inom familjen och
              anses inte vara en nationell angelägenhet. Bara det faktum att
              det är få länder i världen som vill använda sig av begreppet mäns
              våld mot kvinnor och i stället kallar det för våld inom familjen
              eller våld mot kvinnor visar detta. Att vi i Sverige hela tiden
              poängterar att det handlar om mäns våld mot kvinnor tror vi kan
              leda till attitydförändringar. Detta arbete måste vi fortsätta
              med, och jag hoppas att vi också har stöd av våra grannar inom
              EU i det arbetet.
            </seg>
          </u>
          <note type="speaker" n="d5b1c332">
            Anf. 169 JOSEFIN BRINK (v):
          </note>
          <u who="josefin_brink_fef83c" xml:id="i-d83594fb59f68f0d-6" n="8b637813">
            <seg n="dee22161">
              Fru talman! Jag inser naturligtvis att det inte är helt lätt
              för Nyamko Sabuni att säga vad handlingsplanen kommer att innehålla.
              Det är ändå intressant att diskutera inriktningen, ambitionsnivån
              och vad man har tänkt sig för mål.
            </seg>
            <seg n="1ed324df">
              Både Nyamko Sabuni och min meddebattör har tagit upp att man
              vill satsa på behandling av män som misshandlar. Det är naturligtvis
              väldigt viktigt, och man har redan infört den typen av program
              inom kriminalvården, vilket bland annat Vänsterpartiet har varit
              med och drivit igenom. Det finns en rad olika behandlingsmetoder
              som man har prövat på. Den modell som har visat sig mest framgångsrik,
              och som också internationellt har varit mest framgångsrik, är
              en form av kognitiv beteendeterapi där könsroller, kvinnosyn,
              jämställdhet och maktförhållanden står i centrum. Där ligger fokus
              på att män som slår kvinnor ska erkänna, förstå och ta ansvar
              för sitt beteende.
            </seg>
            <seg n="55377c36">
              Det finns också andra behandlingsmetoder som är mer inriktade
              på att fokusera på individuella avvikelser hos mannen, till exempel
              missbruk, psykiska eller neurologiska faktorer och annat. Den
              typen av metoder är dåligt utvärderade, och det är svårt att se
              om de är effektiva eller inte. Men det tråkigaste av allt är att
              de helt och hållet bortser från könsmaktsperspektivet. Man för
              bort hela förståelsen av det sexualiserade våldet som ett samhällsproblem
              med rötterna i en ojämlik relation med könen. Därför gläder det
              mig att man menar att arbetet med behandlingen av män ska ses
              som en del av det förebyggande arbetet med att skydda kvinnor
              och barn mot fortsatt våld. Jag utgår då också från att man kommer
              att ha en könsmaktsförståelse av våldet och att man i arbetet
              ser det på det sättet, inte som en fråga om individuella avvikelser
              med sjuka män. Den typen av behandlingsverksamhet tror jag skulle
              vara kontraproduktiv.
            </seg>
            <seg n="37b53445">
              En annan fråga som ministern inte nämner handlar om människor
              som drabbas av våld i samkönade relationer. Det ligger något motsägelsefullt
              i att det finns ett värde, både internationellt och här hemma,
              i att betona vad det sexualiserade våldet handlar om och att det
              allt som oftast handlar om en man som misshandlar en kvinna. Men
              våld förekommer också i samkönade relationer. Det är ett område
              som är väldigt lite utforskat. Möjligheterna till stöd och skydd
              för personer som drabbas av partnervåld är därför ännu mindre
              än möjligheterna för kvinnor som misshandlas av en man.
            </seg>
            <seg n="ea871474">
              Det behövs mer forskning, undersökningar och faktainsamling på
              detta område för att man ska få mer kunskaper om partnervåldet
              i samkönade relationer. Men det behövs naturligtvis också ökade
              möjligheter för HBT-personer att få skydd vid jourer, särskilda
              boenden och liknande. Jag hoppas att även detta perspektiv ska
              komma in i arbetet.
            </seg>
            <seg n="2b759c06">
              Slutligen: Vänsterpartiet lanserade ett helt paket för våldsutsatta
              kvinnor och barn i valrörelsen. En av de saker vi där föreslog
              och som fick bifall av alla partier utom, lustigt nog, Feministiskt
              initiativ, var att man skulle inrätta en nationell haverikommission
              som ska utreda varje fall då en kvinna mördas av en man. Jag har
              inte sett något om inrättandet av en sådan nationell haverikommission
              i det som regeringen hittills har lagt fram. Men eftersom det
              blev ett sådant glatt bifall till förslaget under valrörelsen
              hoppas jag att ni återkommer med förslag om en sådan.
            </seg>
            <seg n="208d9c37">
              Anf. 170 CECILIA WIGSTRÖM i Göteborg (fp):
            </seg>
            <seg n="7c165ed2">
              Fru talman! Jag vill börja detta inlägg med att tacka jämställdhetsministern
              för svaret på min fråga om regeringens vilja att arbeta internationellt
              för att stödja kvinnor som är hårt utsatta för mäns våld i andra
              länder. Jag ber om ursäkt för att jag överträdde reglerna. Interpellantens
              fråga var ju vilka åtgärder som statsrådet avser att vidta inom
              ramen för jämställdhetspolitiken för att bekämpa mäns våld mot
              kvinnor. Eftersom jag är liberal och internationalist och vi lever
              i en globaliserad värld tänkte jag att det skulle vara okej att
              göra en internationell vinkling av samma fråga. Jag är i alla
              fall nöjd med det svar jag fick.
            </seg>
            <seg n="1aa95a4d">
              Josefin Brink tog upp en viktig fråga, nämligen frågan om en
              haverikommission. Det är ju en fråga som vi i Folkpartiet har
              drivit i många år. Den fanns på dagordningen i Folkpartiets motioner
              när jag kom in i riksdagen 2002. Jag vet att vi i Folkpartiet
              är positiva, och jag hoppas att jämställdhetsministern kan få
              med sig övriga borgerliga partier när det gäller att det ska tillsättas
              en haverikommission när en kvinna mördas.
            </seg>
            <seg n="c5d1004c">
              Inför arbetet med handlingsplanen för att bekämpa våldet vill
              jag också skicka med att man ska titta på ytterligare en viktig
              fråga. Jag besökte en kvinnojour i Göteborg i somras, och kvinnorna
              där vittnade om att när man väl har lämnat hemmet, hals över huvud,
              är det ofta mycket svårt att sedan få komma tillbaka och hämta
              kläder, pass eller bankkort. I dag finns det inte någon hjälp
              att få. Polisen hjälper inte till, och inte socialtjänsten heller.
              Jag begär inte besked här och nu, men jag vill skicka med att
              det kan vara viktigt att ta med detta i handlingsplanen. Det behövs
              någon form av praktisk hjälp för kvinnor så att de vågar sig tillbaka
              för att hämta viktiga handlingar som behövs för att de ska kunna
              klara sitt liv.
            </seg>
            <seg n="23b3f404">
              Avslutningsvis önskar jag ett stort lycka till med detta viktiga
              arbete!
            </seg>
          </u>
          <note type="speaker" n="5d765655">
            Anf. 171 Statsrådet NYAMKO SABUNI (fp):
          </note>
          <u who="nyamko_sabuni_a7746a" xml:id="i-3416050d56e46b3b-1" n="b8d15dbc">
            <seg n="5a06e647">
              Fru talman! Ambitionen att komma till rätta med mäns våld mot
              kvinnor kommer att vara hög. Jag hoppas att Josefin Brink kommer
              att märka det i mitt arbete under de kommande fyra åren.
            </seg>
            <seg n="0fff9154">
              Våld i samkönade förhållanden eller äktenskap behöver vi antagligen
              mer forskning om. Vi behöver veta vilka mekanismer som verkar
              i det och så vidare. Men jag förstår inte varför det skulle behövas
              särskilda boenden för dessa människor, om det inte snarare handlar
              om mansjourer än om boende för bara HBT-personer. Men det är klart
              att också de ska få skydd på samma sätt. Jag tror att vi behöver
              veta mer om mekanismerna när det gäller våld i samkönade förhållanden.
            </seg>
            <seg n="9357b07d">
              Det var många som hurrade över förslaget om en haverikommission
              när kvinnor mördas. Visst kan det hurras mycket i en valrörelse,
              och våld mot kvinnor och mord är det hemskaste vi alla kan uppleva,
              men jag vill ändå vara försiktig med att lova något. Jag får återkomma
              när vi har sett på den frågan. Det kan innebära att vi i så fall
              kan behöva utreda precis vartenda mord. Det är min spontana reaktion.
              Jag vet att det var flera partiföreträdare som gick ut och sade
              att de tyckte att det var en bra idé, men jag tror att frågan
              riskerar att bli ganska komplicerad.
            </seg>
          </u>
          <note type="speaker" n="4fa68305">
            Anf. 172 JOSEFIN BRINK (v):
          </note>
          <u who="josefin_brink_fef83c" xml:id="i-d83594fb59f68f0d-7" n="8b637813">
            <seg n="b6576812">
              Fru talman! Jag ska inte dra ut på plågan för alla. Nu börjar
              det bli lite sent.
            </seg>
            <seg n="2b1044e6">
              Jag vill bara korrigera: Jag föreslår inte att man ska ha speciella
              boenden för HBT-personer. Men de kan vara män, och då är det lite
              problematiskt, för då får de inte komma in på kvinnojourerna.
            </seg>
            <seg n="08a6562e">
              Jag ska se till att följa upp och hålla koll på de förslag som
              läggs fram. Vi kommer säkert framöver att ha många, långa och
              intressanta debatter om hur man på bästa sätt ska bekämpa mäns
              våld mot kvinnor. Jag är övertygad om att ambitionen finns. Sedan
              kommer vi säkert att ha olika åsikter om metoder och annat, men
              det får vi återkomma till senare.
            </seg>
            <seg n="b33c0c9d">
              Jag vill tacka ministern för svaret på frågorna.
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="73ca1b4e">
            28 § Svar på interpellation 2006/07:7 om den borgerliga integrationspolitikens
            omfattning
          </note>
          <note type="speaker" n="6774f500">
            Anf. 173 Statsrådet NYAMKO SABUNI (fp):
          </note>
          <u who="nyamko_sabuni_a7746a" xml:id="i-3416050d56e46b3b-2" n="b8d15dbc">
            <seg n="6aa24bd8">
              Fru talman! Jag vill tacka Kalle Larsson, som inte har möjlighet
              att närvara, för att jag får debattera mot någon annan. Det är
              alltid spännande att eventuellt möta nya argument i vissa ämnen.
              Kalle Larsson och jag debatterade väldigt mycket under valrörelsen.
              Det har vi också gjort de föregående fyra åren. Det är trevligt
              att nu få debattera med Josefin Brink.
            </seg>
            <seg n="3b5fab67">
              Kalle Larsson ställde frågan till mig om vilka åtgärder jag är
              beredd att vidta för att integrationspolitiken ska omfatta alla
              som lever i Sverige, och att integrationsinsatser ska riktas även
              mot personer från etniskt verkligt segregerade bostadsområden.
              Kalle Larsson har vidare frågat mig vilka åtgärder jag är beredd
              att vidta för att människor med utländsk bakgrund inte ska stigmatiseras
              eller hotas av främlingsfientliga tendenser i etablerade partiers
              politik.
            </seg>
            <seg n="e8f53d67">
              Mitt svar till Josefin Brink, som är här i stället för Kalle
              Larsson, är att grunden för regeringens integrationspolitik är
              att alla som lever i Sverige ska respekteras som individer med
              samma rättigheter, skyldigheter och möjligheter. Det är utanförskapet,
              inte invandrarskapet, som är utgångspunkten för de insatser för
              integration som regeringen avser att presentera. De rapporter
              Kalle Larsson hänvisade till i sin fråga visar mycket riktigt
              att klyftorna i samhället ökade under den förra regeringens mandatperiod.
              Den hittills förda integrationspolitiken har inte lett till de
              resultat som önskades.
            </seg>
            <seg n="dcd733ef">
              Arbete och språk är viktiga nycklar till integration. Därför
              är regeringens satsningar på nystartsjobb och jobbavdrag viktiga
              integrationspolitiska satsningar. Nystartsjobb innebär att arbetsgivaravgifterna
              tas bort för den som varit arbetslös länge. Nystartsjobb ska kunna
              erbjudas bland annat asylsökande som beviljats uppehållstillstånd,
              kvotflyktingar och dessa gruppers anhöriga under de tre första
              åren efter att uppehållstillstånd har beviljats. Det betyder att
              nyanlända invandrare inte längre hamnar utanför de generella arbetsmarknadsinsatserna,
              som de ofta gjort förut. Vid anställning kommer de också in i
              försäkringssystemet. Jobbavdrag innebär att alla som arbetar får
              ett avdrag på inkomstskatten. Det blir mer lönsamt att arbeta
              för alla.
            </seg>
            <seg n="476f21d1">
              Alla former av diskriminering måste bekämpas kraftfullt. Därför
              vill vi sammanföra de olika diskrimineringslagarna till en gemensam
              lagstiftning och även slå samman de fyra ombudsmännen mot diskriminering
              till en myndighet. Skadestånden ska vara kännbara vid diskriminering
              i såväl offentliga som privata verksamheter. Därför kommer regeringen
              också att se över hur regleringen av ersättning för kränkning
              vid diskriminering bör utformas. En väg att minska risken för
              diskriminering i arbetslivet är att använda ett anonymiserat anställningsförfarande.
              Ett försök med anonymiserade ansökningar genomförs inom den offentliga
              sektorn, och resurserna till DO förstärks.
            </seg>
            <seg n="499f26c5">
              Vi vill att människor ska ha makt över sin tillvaro och kunna
              påverka sina egna val. Ett första steg är egenförsörjning. De
              som står utanför arbetsmarknaden står ofta även utanför de områden
              som enligt Kalle Larsson är verkligt segregerade. En politik för
              arbete och tillväxt är också en politik för stärkt egenmakt.
            </seg>
            <seg n="3b719f0a">
              Sedan till Kalle Larssons fråga om åtgärder för att människor
              med utländsk bakgrund inte ska stigmatiseras eller hotas av främlingsfientliga
              tendenser i etablerade partiers politik. Det bästa skyddet mot
              en sådan stigmatisering är, återigen, en politik som respekterar
              människor som individer. Regeringen avser att föra en sådan politik.
              Samtidigt vill jag betona att samtliga partier har ett ansvar
              att se till att människor med utländsk bakgrund varken stigmatiseras
              eller diskrimineras. Främlingsfientlighet ska bekämpas inom alla
              samhällsområden.
            </seg>
          </u>
          <note n="de7588a6">
            Då Kalle Larsson, som framställt interpellationen, anmält att
            han var förhindrad att närvara vid sammanträdet medgav andre vice
            talmannen att Josefin Brink i stället fick delta i överläggningen.
          </note>
          <note type="speaker" n="f6a8afab">
            Anf. 174 JOSEFIN BRINK (v):
          </note>
          <u who="josefin_brink_fef83c" xml:id="i-d83594fb59f68f0d-8" n="8b637813">
            <seg n="b4b9055b">
              Fru talman! Jag börjar känna mig som en filibuster. Men man väljer
              faktiskt inte själv när man ska få sina debatter. Kastar man in
              många frågor får man skylla sig själv. Det är dock helt utan min
              förskyllan att jag står här en gång till.
            </seg>
            <seg n="a1dfb20f">
              Jag ska göra Nyamko Sabuni besviken genom att i stället för att
              ta debatten läsa upp ett svar från Kalle Larsson. Han tackar så
              mycket för svaret och hälsar följande: Interpellationsdebatter
              placeras tidsmässigt efter vad som är lämpligt för ministern,
              och interpellantens möjligheter att närvara efterfrågas inte.
              Jag får därför på detta sätt meddela att jag inte har möjlighet
              att närvara när svaret avges. Jag är sedan tidigare inbokad på
              ett mycket angeläget arrangemang som inte varit möjligt att omboka
              eller bli ersatt vid. Ministern har dock ingen anledning att känna
              sig lugn. Jag är övertygad om att vi inom kort kommer att få ses
              igen. Det ser jag för min del fram emot. Det hälsar Kalle Larsson.
            </seg>
          </u>
          <note type="speaker" n="26e7cf13">
            Anf. 175 Statsrådet NYAMKO SABUNI (fp):
          </note>
          <u who="nyamko_sabuni_a7746a" xml:id="i-d1b35385479e1d68-1" n="b8d15dbc" next="i-178f3593050f7d50-1">
            <seg n="ee6f5d26">
              Fru talman! Det förtjänar att noteras till protokollet att jag
              tackar Kalle Larsson för att jag eventuellt nu får gå hem och
              pussa mina barn. Tack!
            </seg>
          </u>
          <note n="57a9827b">
            Överläggningen var härmed avslutad.
          </note>
          <note n="384d42a0">
            29 § Anmälan om inkomna faktapromemorior om förslag från Europeiska
            kommissionen
          </note>
          <note n="d3c4a904">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="nyamko_sabuni_a7746a" xml:id="i-178f3593050f7d50-1" n="b8d15dbc" prev="i-d1b35385479e1d68-1">
            <seg n="e95c4a9c">
              KOM(2006)437
            </seg>
            <seg n="584be41e">
              Luciano Astudillo
            </seg>
            <seg n="584be41e">
              Luciano Astudillo
            </seg>
          </u>
          <note n="2cb16eae">
            KOM(2006)396
          </note>
          <note n="56b4efb8">
            30 § Hänvisning av ärende till utskott
          </note>
          <note n="8c5f49cd">
            Föredrogs och hänvisades
          </note>
          <note n="5e7c591c">
            31 § Anmälan om interpellationer
          </note>
          <note n="a7421099">
            Anmäldes att följande interpellationer framställts
          </note>
          <note n="75435845">
            den 20 oktober
          </note>
          <note n="67bf429a">
            Hans Linde
          </note>
          <note n="63554e01">
            Lena Olsson
          </note>
          <note n="3caf8bf0">
            Allan Widman
          </note>
          <note n="1e96a3c0">
            Margareta Israelsson
          </note>
          <note n="ddfba246">
            den 24 oktober
          </note>
          <note n="5cae01a8">
            Jan Lindholm
          </note>
          <note n="42cbbebb">
            Interpellationerna redovisas i bilaga som fogats till riksdagens
            snabbprotokoll tisdagen den 7 november.
          </note>
          <note n="3d966761">
            32 § Anmälan om frågor för skriftliga svar
          </note>
          <note n="858b2786">
            Anmäldes att följande frågor för skriftliga svar framställts
          </note>
          <note n="c3c439c6">
            den 19 oktober
          </note>
          <note n="e4f4f4c3">
            Louise Malmström
          </note>
          <note n="f64e4071">
            Yilmaz Kerimo
          </note>
          <note n="a5f0a006">
            Fredrik Olovsson
          </note>
          <note n="976f8447">
            Jan-Olof Larsson
          </note>
          <note n="75435845">
            den 20 oktober
          </note>
          <note n="82fbd74f">
            Agneta Gille
          </note>
          <note n="942cca98">
            Hans Hoff
          </note>
          <note n="b93964d3">
            Tobias Krantz
          </note>
          <note n="0cd68a98">
            Fredrik Malm
          </note>
          <note n="78677a9c">
            Hans Backman
          </note>
          <note n="43193b11">
            Ulrica Messing
          </note>
          <note n="ddfba246">
            den 24 oktober
          </note>
          <note n="55a14508">
            Christina Axelsson
          </note>
          <note n="9b6cf77c">
            Eva Olofsson
          </note>
          <note n="c59b16e7">
            Frågorna 2006/07:4249 redovisas i bilaga som fogats till riksdagens
            snabbprotokoll tisdagen den 24 oktober.
          </note>
          <note n="2a524611">
            Frågorna 2006/07:5055 redovisas i bilaga som fogats till riksdagens
            snabbprotokoll tisdagen den 7 november.
          </note>
          <note n="48844747">
            33 § Anmälan om skriftliga svar på frågor
          </note>
          <note n="2c748cea">
            Anmäldes att skriftliga svar på följande frågor inkommit
          </note>
          <note n="75435845">
            den 20 oktober
          </note>
          <note n="a84c762e">
            Kalle Larsson
          </note>
          <note n="75f405e3">
            Jacob Johnson
          </note>
          <note n="67bf429a">
            Hans Linde
          </note>
          <note n="67bf429a">
            Hans Linde
          </note>
          <note n="00eea340">
            Alice Åström
          </note>
          <note n="a84c762e">
            Kalle Larsson
          </note>
          <note n="ddfba246">
            den 24 oktober
          </note>
          <note n="976f8447">
            Jan-Olof Larsson
          </note>
          <note n="32011726">
            Svaren 2006/07:24, 25 och 28 redovisas i bilaga som fogats till
            riksdagens snabbprotokoll tisdagen den 24 oktober.
          </note>
          <note n="e79fc461">
            Övriga svar redovisas i bilaga som fogats till riksdagens snabbprotokoll
            tisdagen den 7 november.
          </note>
          <note n="37725aa6">
            34 § Kammaren åtskildes kl. 22.16.
          </note>
          <note n="4d6f8b26">
            Förhandlingarna leddes
          </note>
          <note n="95c71b83">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
