<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--103</head>
          <docDate when="2006-05-09">2006-05-09</docDate>
        </div>
      </front>
      <body>
        <div>
          <note n="5f8d1709">
            ﻿
          </note>
          <note n="1bd48dac">
            Riksdagens protokoll
          </note>
          <note n="e74a8366">
            2006/07:103
          </note>
          <note type="date" n="6a8d47b5">
            Onsdagen den 9 maj
          </note>
          <note n="cac57c5e">
            Kl. 09:00 - 19:45
          </note>
          <note n="9129fe5a">
            1 § Förnyad bordläggning
          </note>
          <note n="197ed9ee">
            Föredrogs och bordlades åter
          </note>
          <note n="668d697b">
            2 § Tullkontroll av kontanta medel, m.m.
          </note>
          <note n="9d64f93f">
            Föredrogs
          </note>
          <note n="8b205074">
            Andre vice talmannen konstaterade att ingen talare var anmäld.
          </note>
          <note n="e7661b0e">
            3 § Sveriges tillträde till FN:s korruptionskonvention
          </note>
          <note n="9d64f93f">
            Föredrogs
          </note>
          <note n="8b205074">
            Andre vice talmannen konstaterade att ingen talare var anmäld.
          </note>
          <note n="b282c025">
            4 § Genomförande av EG-direktivet om offer för människohandel
          </note>
          <note n="9d64f93f">
            Föredrogs
          </note>
          <note type="speaker" n="91c07d93">
            Anf. 1 MAGDALENA STREIJFFERT (s):
          </note>
          <u who="magdalena_streijffert_a5cb2a" xml:id="i-cf9094f94c2d7073-0" n="b1e1c85b">
            <seg n="f9549264">
              Fru talman! Jag vill att ni blundar en stund. Du är Olga. Du
              är 17 år, och du bor i Moldavien. Din pappa är arbetslös och alkoholiserad.
              När han är full slår han din mamma och ibland också dig. Du och
              dina fem syskon är ständigt hungriga. Du har inte fått möjlighet
              att läsa vidare i skolan, och det finns inga jobb.
            </seg>
            <seg n="8a2df84b">
              Du träffar Sascha. Han är 22 år och allt du har drömt om. Han
              är snygg. Han är världsvan. Han är omtänksam. Han lovar att ta
              dig därifrån till det rika landet Sverige. Han ska ordna jobb
              till er båda. Du får en framtid du alltid har önskat dig. Du följer
              med.
            </seg>
            <seg n="781579a9">
              När ni kommer till färjan som ska ta er till Sverige träffar
              ni på Saschas kompis som ska hjälpa er. Sascha ska bara ordna
              något, och han tar med sig ditt pass medan du och kompisen går
              på färjan. Du ser aldrig Sascha igen. I stället blir du inlåst
              i en hytt under hela resan. Du blir våldtagen om och om igen.
            </seg>
            <seg n="a0a64e8b">
              Väl i Sverige tas du till en lägenhet. Samma sak händer där.
              Hela tiden kommer det nya människor. De gör dig illa, men du är
              helt maktlös. Du får mat och lite pengar, men du får aldrig gå
              utanför lägenheten. Du försöker att komma på olika sätt att avsluta
              ditt liv.
            </seg>
            <seg n="0673fb4c">
              Nu kan ni öppna ögonen igen. Olga lyckades fly och hamnade hos
              polisen i Sverige. Men så här ser verkligheten ut för många människor
              i dag. Varje år utsätts fyra miljoner individer för människohandel.
              Av dessa beräknas en miljon vara barn. Detta är det snabbast växande
              området inom organiserad brottslighet i dag. Enligt Rikskriminalpolisen
              kommer 200500 kvinnor varje år till Sverige som offer för människohandel
              kvinnohandel. Mörkertalet är stort. De flesta är från Baltikum,
              Östeuropa eller Ryssland.
            </seg>
            <seg n="6932f1a6">
              För Olga, som mår fysiskt och psykiskt fruktansvärt dåligt, ska
              det vara självklart att vi i Sverige och EU tar vårt ansvar och
              ser till att hon får den hjälp och det stöd hon behöver. Det är
              både för att få fast de människor som sysslar med dessa avskyvärda
              brott och för att hon också ska få en ny start, vilja leva vidare
              och våga tro på en framtid igen. I och med detta förslag får Olga,
              och andra människor som fallit offer för människohandel eller
              har fått hjälp till olaglig invandring, 30 dagars betänketid att
              fundera på om hon vill samarbeta med de behöriga myndigheterna.
              Om hon är villig att göra detta ska hon ges ett tillfälligt uppehållstillstånd
              som inte får vara kortare än sex månader, och tiden ska kunna
              förlängas. Under denna tid får Olga också möjlighet att söka asyl
              i Sverige för att få permanent uppehållstillstånd.
            </seg>
            <seg n="ded22376">
              Vi socialdemokrater ser också fram emot det förslag som ska läggas
              fram med utgångspunkt i den utredning som nu ser över frågan om
              permanent uppehållstillstånd för de personer som har fallit offer
              för människohandel.
            </seg>
            <seg n="67250f88">
              Olga har också rätt till att under denna tid få en dräglig levnadsstandard,
              mat, bostad och hälsovård. Hänsyn ska också tas till hennes behov
              av säkerhet och skydd.
            </seg>
            <seg n="d5fec3b4">
              Vi socialdemokrater ställer oss bakom direktivet med ett undantag.
              Olga som ska vittna mot de människor som behandlade henne så illa
              är rädd. Hon känner inte till landet, språket, och hon har ingen
              att vända sig till under denna tid. Vi anser att det är av särskild
              vikt att inrätta speciellt anpassade säkra platser för Olga och
              andra som har fallit offer för människohandel i vårt land. Därför
              vill jag yrka bifall till reservation 4.
            </seg>
            <seg n="71d0be4e">
              Det är viktigt att det finns en plats där kvinnor kan känna sig
              säkra och fria samt där tolkar tillsammans med myndighetspersoner
              och andra aktörer kan möta offren utan att kvinnorna i fråga måste
              släppa känslan av trygghet. Möten ska ske i offrens tillfälliga
              trygga miljö, och utredningen och omhändertagandet ska fortsätta
              under den tid kvinnorna kan stanna i landet. Det är inte alla
              kommuner i dag som kan erbjuda dessa kvinnor denna trygga plats.
              Med vårt förslag blir därför den skyldigheten tydligare.
            </seg>
            <seg n="2f5d9c56">
              För att vi ska komma åt dessa avskyvärda brott krävs det insatser
              på flera områden. Det gäller både skydd av de människor som drabbas
              och som därför våga ställa förövaren inför rätta och också fattigdomsbekämpning
              i andra länder. Jämställdhetsaspekten och resurser för de polisiära
              insatserna för att komma åt förbrytarna är andra viktiga delar.
              Därför är det tråkigt att den moderatledda regeringen bland annat
              har tagit bort de riktade pengarna till polisen för att bekämpa
              just människohandeln.
            </seg>
            <seg n="69cb78ce">
              Fru talman! För Olga som har varit med om dessa traumatiska upplevelser
              kan dessa förslag vara ett steg mot att hon ska kunna få en ny
              start, vilja leva vidare och våga tro på en framtid igen.
            </seg>
          </u>
          <note n="f457b602">
            I detta anförande instämde Kurt Kvarnström och Jasenko Omanovic
            (båda s).
          </note>
          <note type="speaker" n="70752724">
            Anf. 2 KALLE LARSSON (v):
          </note>
          <u who="kalle_larsson_7fdd7a" xml:id="i-f85b33b6c3eb088e-0" n="4ee171cb">
            <seg n="a408a5a9">
              Fru talman! Det vi i dag har att diskutera är inte dessa brotts
              avskyvärdhet. Den är vi i allt väsentligt överens om. Det vi i
              dag har att diskutera är inte heller huruvida kvinnor och barn,
              ibland också män, drabbas av trafficking eller inte. Vi här inne
              är medvetna om att så sker. Det vi i dag har att fundera över
              är snarare vad vi gör för dem som drabbas och hur vi motverkar
              att det kan fortsätta.
            </seg>
            <seg n="e3b26877">
              I det förslag som vi i dag har att ta ställning till görs en
              mycket olycklig koppling mellan ett vittnesbörd, att ställa upp
              och vittna mot sina förövare, och möjligheten att få stanna i
              Sverige dessutom bara tillfälligt. Från Vänsterpartiets sida är
              vi därför djupt kritiska till det förslag som i dag föreligger.
              Vi menar att det innebär ett nytt övergrepp mot de personer som
              har varit utsatta för trafficking. Att pressa dessa kvinnor och
              barn att vittna för att få chansen att stanna i Sverige är att
              utsätta dem för ytterligare ett övergrepp. Det är att säga att
              om de ska få en chans att vara kvar här måste de ställa upp och
              vittna mot sina förövare. Jo, fru talman, jag är väl medveten
              om att det inom flyktinglagstiftningen i övrigt finns en möjlighet
              att ge flyktingstatus och uppehållstillstånd för kvinnor som har
              utsatts för trafficking och människohandel för sexuella ändamål.
              Men den används oerhört sparsamt. Såvitt jag vet finns det några
              få exempel på att den paragrafen används. Det är däri som det
              djupt problematiska ligger.
            </seg>
            <seg n="31d78983">
              Om frågan om uppehållstillstånd kopplas till frågan om vittnesmål,
              hamnar den som är utsatt för trafficking i ett extremt beroendeförhållande.
              Du får stanna här om du ger oss de uppgifter vi behöver. Om inte
              återkallar vi ditt tillfälliga tillstånd och du sänds tillbaka
              till de personer som har utsatt dig för övergreppet.
            </seg>
            <seg n="96e27b35">
              Fru talman! Jag tror att när man i efterhand granskar detta förslag
              kommer många att peka på en specifik mening i betänkandet på s.
              13, åtminstone efter att jag nu nämner den. Den är nämligen undertecknad
              av samtliga andra partier i kammaren, från Miljöpartiet och högerut
              om man nu vill definiera Miljöpartiet på den skalan. Det vill
              de själva inte göra, men i de här frågorna är det ungefär där
              de kan placeras. Det står så här:
            </seg>
            <seg n="40d3f7dd">
              Utskottet konstaterar att det primära syftet med att bevilja
              bevispersoner tidsbegränsade uppehållstillstånd är statens intresse
              av att kunna lagföra förövarna.
            </seg>
            <seg n="38ba31ba">
              Så kan det ju vara. Visst kan det vara ett syfte. Visst är det
              oerhört väsentligt missförstå mig inte på den punkten att hitta
              verksamma metoder för att komma till rätta med och sätta åt de
              personer som utsätter andra för trafficking, människohandel för
              sexuella ändamål. Men det primära syftet torde väl ändå vara att
              försöka se till att de kvinnor och barn det är i huvudsak de grupperna
              vi talar om som utsätts får en möjlighet att fortsätta sina liv
              i trygghet.
            </seg>
            <seg n="0190dc44">
              Man kan tycka att jag märker ord. Talaren som kommer efter mig
              kommer möjligen att säga att den där formuleringen inte var alldeles
              lyckad. Problemet är inte bara hur meningen är formulerad utan
              att formuleringen genomsyrar hela tankesättet, att koppla frågan
              om uppehållstillstånd till frågan om vittnesmål.
            </seg>
            <seg n="683c39be">
              Kammaren har även vid tidigare tillfällen diskuterat och tagit
              ställning i de här frågorna. Det rör inte minst frågan om tillfälligt
              kontra permanent uppehållstillstånd. Här får man i dag verkligen
              skåda en pinsam undfallenhet från de flesta partiers sida.
            </seg>
            <seg n="dd9f7911">
              Riksdagens kammare har tidigare beslutat, på förslag av ett enigt
              socialförsäkringsutskott, att kvinnor som utsätts för trafficking
              ska kunna få permanenta tillstånd. Här återges det: Utskottet
              vidhåller uppfattningen att detta bör röra sig om permanenta tillstånd
              men vi tänker inte föreslå det, för vi väntar på beredningsarbetet.
            </seg>
            <seg n="11a85762">
              Låt mig kort bara klargöra skillnaden mellan att få ett permanent
              och att få ett tillfälligt tillstånd, för den är också väsentlig.
            </seg>
            <seg n="a1a0ea91">
              Ett tillfälligt tillstånd innebär att du är kvar så länge som
              du är till nytta för den svenska staten och rättsprocessen. Sedan
              ska du sändas tillbaka. Ett permanent tillstånd innebär möjligheten,
              om du väljer att ta den, att stanna i Sverige för att här bygga
              ett liv i någorlunda trygghet och kanske börja bearbeta de erfarenheter
              du har. Skillnaden är milsvid.
            </seg>
            <seg n="1e663bc5">
              Här kan man då konstatera, liksom på de punkter som återkommer
              under dagen, att de partier som tidigare har utgjort en borgerlig
              flyktingvänlig opinion har underordnat sig den moderata politiken.
              Det gäller Centerpartiet, Kristdemokraterna och Folkpartiet. Nu
              är det den moderata politiken som gäller. Oavsett vad enskilda
              ledamöter i andra sammanhang säger voterar man här i riksdagen
              för en politik som är bestämd av Moderaterna. Det är olyckligt,
              för det gör att retorik och politik inte riktigt stämmer överens.
            </seg>
            <seg n="dab112a7">
              Jag är lite förvånad över att Miljöpartiet inte yrkar avslag
              på propositionen. Jag vill gärna ställa den frågan. Eftersom det
              brukar finnas gott om logik och goda argument i Miljöpartiets
              flyktingpolitik blir jag här lite förvånad. Miljöpartiet har,
              såvitt jag förstår, inte heller valt att se det som vi, nämligen
              att vi vill frikoppla frågan om vittnesmål från frågan om tillstånd.
              Man accepterar den sammankopplingen eftersom man inte vill avslå
              propositionen.
            </seg>
            <seg n="05651143">
              Sedan till Magdalena Streijffert: Det är utmärkt att de kvinnor
              och barn som utsätts får det så bra som möjligt under den tillfälliga
              tid som de får vistas i Sverige. Det är väsentligt. Utskottsmajoriteten
              svarar ju att det i allt väsentligt också är så.
            </seg>
            <seg n="82d1512a">
              Problemet med argumentationen och den politiska linjen från Socialdemokraternas
              sida i det här fallet är att den går lite grann ut på detta: Vi
              låter dig stanna här så länge som vi har nytta av dig. Vi ger
              dig en utmärkt eller så god tillvaro som möjligt under den tid
              du är här, det stöd och den hjälp du behöver. Men det är ett tillfälligt
              tillstånd, och när du inte längre är till nytta för oss ska du
              sändas tillbaka tillbaka till de personer som utsatte dig för
              dessa övergrepp. Däri ligger väl det cyniska i den politiska linjen.
            </seg>
            <seg n="d30fcfe1">
              Fru talman! Det kan tyckas vara en enkel fråga: Vi ska införliva
              ett EG-direktiv i svensk rätt. Vi ska helt enkelt göra det som
              EU har bestämt att vi ska göra. EU har sagt att så här ska det
              bli, och det får göras i Sverige också.
            </seg>
            <seg n="c8216795">
              Alla vi som är politiskt aktiva och en massa andra människor
              i det här landet vet att det inte behöver vara så enkelt, utan
              det är fullt möjligt för oss att gå längre än vad EU kräver. Det
              är fullt möjligt för oss att låta detta vara permanenta tillstånd,
              att inte kunna återkalla dem på det sätt som föreskrivs. Men det
              är också fullt möjligt att göra det som jag tycker borde vara
              det självklara, nämligen att avslå propositionen och i stället
              se till att man från regeringens sida lägger fram förslag för
              kammaren som ger de kvinnor som utsätts för dessa övergrepp och
              brott möjligheten till permanenta tillstånd, möjligheten att bygga
              en framtid i trygghet i Sverige.
            </seg>
          </u>
          <note n="947ee81f">
            Jag yrkar därför, fru talman, bifall till reservation 1 under
            punkt 1.
          </note>
          <note type="speaker" n="974728f9">
            Anf. 3 BODIL CEBALLOS (mp):
          </note>
          <u who="bodil_ceballos_1a35e5" xml:id="i-d0ba52613fc0278d-0" n="af14c5fc" next="i-7a2c3c21610630bd-0">
            <seg n="e8d13e28">
              Fru talman! Jag får börja med att svara Kalle på de frågor som
              han har ställt till mig.
            </seg>
            <seg n="997d3cdf">
              Till att börja med kan jag när det gäller vår blocktillhörighet
              säga att Miljöpartiet tillhör det gröna blocket. Än så länge är
              vi ensamma i det blocket då ingen annan har anslutit sig. Vi ser
              gärna att ni andra kommer till oss.
            </seg>
            <seg n="62c938cb">
              I nästa fråga undrar du varför vi inte har yrkat avslag på propositionen.
              Det handlar om att det är ett EG-direktiv som ska genomföras.
              Om vi inte genomför det kommer det att gälla rakt av i vilket
              fall som helst, för det gör EG-direktiv. Enligt EG-domstolen är
              det så.
            </seg>
            <seg n="e8c94cc1">
              I stället för att yrka avslag på genomförandet av ett EG-direktiv
              vill vi hellre förbättra det. Vi vill förbättra det på precis
              samma sätt som du vill, Kalle. Vi vill att de människor som det
              handlar om ska få ett permanent uppehållstillstånd i Sverige av
              samma orsaker som du nämner.
            </seg>
            <seg n="517fdd2f">
              Om jag har utsatts för ett brott och ska vittna om det brottet,
              i Sverige i detta fall, måste jag ha en garanti för att jag har
              ett skydd också på lång sikt. Vi kan inte förvänta oss att de
              människor som vittnar ska bryta med gärningsmännen för alltid
              när det är så att de sedan kan skickas hem igen. Det borde vara
              ett permanent tillstånd som vi ger dessa kvinnor, som det oftast
              handlar om.
            </seg>
            <seg n="8ac28c42">
              Precis som du säger, Kalle, har man i utskottet sagt att det
              egentligen är permanenta tillstånd vi bör ge dem. Det sades tydligen
              också under förra mandatperioden här i riksdagen. Då satt inte
              jag här, så jag var inte med i den diskussionen. Vi skulle i det
              här läget redan nu kunna bestämma oss för att ge dessa kvinnor
              och andra permanenta uppehållstillstånd.
            </seg>
          </u>
          <note n="8a954b7f">
            Därför yrkar jag bifall till reservation nr 2 av Vänsterpartiet
            och Miljöpartiet i utskottet.
          </note>
          <u who="bodil_ceballos_1a35e5" xml:id="i-7a2c3c21610630bd-0" n="af14c5fc" prev="i-d0ba52613fc0278d-0">
            <seg n="cc8aed55">
              Jag tycker att det är oerhört viktigt att vi hellre går före
              än säger nej. I det här läget har vi möjlighet att gå före, och
              det är min uppfattning att vi bör göra det.
            </seg>
            <seg n="4802e32d">
              Vänsterpartiet tog också upp en väldigt viktig punkt i utskottet
              som vi valde att stödja. Det gäller polisens skyldighet att upplysa
              de människor som det handlar om att det finns andra möjligheter
              att söka uppehållstillstånd här i landet. Nu är det väldigt skilt
              från uppehållstillstånd av andra skäl än att få stanna som vittne.
              Man omfattas av två helt olika lagsystem och socialförsäkringssystem,
              om vi kan kalla det så. Därför är det viktigt att man redan hos
              polisen får upplysning om att man har möjlighet att söka asyl
              här i landet. Så sker inte alltid i dag på grund av att polisen
              inte har den skyldigheten. Därför är det väldigt viktigt att den
              skyldigheten finns lagreglerad.
            </seg>
          </u>
          <note n="0629865b">
            Jag vill därför yrka bifall till reservation nr 5 av Vänsterpartiet
            och Miljöpartiet i utskottet.
          </note>
          <note type="speaker" n="a37e00cd">
            Anf. 4 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-1" n="4ee171cb">
            <seg n="b7878b30">
              Fru talman! Om man kort ska avhandla det här med partigruppstillhörighet
              kan man möjligen parafrasera en gammal kristdemokratisk ledare
              som en gång satt ensam i riksdagen. Miljöpartiet verkar, när det
              gäller partigruppstillhörighet och blocktillhörighet, vara som
              frön för vinden: Varhelst jag slår rot bildar jag en grupp. Så
              tycks det vara.
            </seg>
            <seg n="290b89b6">
              Men låt oss bortse från det och snarare diskutera det politiska
              innehållet i detta! Det första jag ska säga är ju att vi är överens
              om stora delar av detta. Låt det inte råda någon tveksamhet på
              den punkten! Miljöpartiet och Vänsterpartiet är helt överens om
              att man ska upplysa om möjligheten att söka asyl. Det är många
              kvinnor som annars inte känner till detta. Man ska också få möjlighet
              till permanenta tillstånd. Sedan har Miljöpartiet valt att inte
              stödja vårt förslag om att man inte ska kunna återkalla tillståndet
              om villkoren inte uppfylls. Och det är väl den första frågan:
              Varför har man valt att inte stödja detta?
            </seg>
            <seg n="c74c2b12">
              Sedan kommer jag till det här med EG-direktiv som, så att säga,
              gäller ändå. Ja, nu är ju detta en politisk församling och inte
              en samling jurister. Hade en samling jurister träffats här i Sveriges
              högsta beslutande organ hade många av oss varit mycket oroliga.
              Många jurister hade säkert välkomnat det, förstås. Men skillnaden
              är ju att vi i en politisk församling är väl medvetna om att det,
              bara för att det står på ett visst sätt, inte alltid blir så.
              Det gäller inte minst de frågor vi nu diskuterar. Bara för att
              man beslutar om en viss lagstiftning och vissa förarbeten till
              denna är det inte alls säkert att det i verkligheten kommer att
              bli på det viset.
            </seg>
            <seg n="d4e2a7b5">
              Det är lite grann så med EG-direktiv också. Om vi säger att vi
              inte går med på att införliva ett EG-direktiv i svensk rätt innebär
              det, i juridisk mening, att det ändå gäller, och det blir en prövning
              i EG-domstolen. Men i politisk mening är detta en signal om att
              en förändring av direktivet krävs och att vi inte är beredda att
              acceptera kopplingen mellan vittnesmål och möjligheten till tillstånd.
              Så har vi resonerat. Varför har inte ni gjort det?
            </seg>
          </u>
          <note type="speaker" n="1131dc01">
            Anf. 5 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-0" n="af14c5fc">
            <seg n="935dde70">
              Fru talman! Jag börjar med att svara på den sista frågan: Det
              kanske beror på att jag också är jurist och tänker i de termerna.
            </seg>
            <seg n="c00baa7a">
              Sedan handlade det om att återkalla tillstånd och att vi har
              den ordningen. Låt oss säga att man nu inte genomför det här med
              att människor får ett permanent tillstånd redan från början utan
              att man i stället har kvar möjligheten att ha ett tillfälligt
              uppehållstillstånd men med möjlighet att söka via andra vägar!
              Det är det normala ansökningsförfarandet, helt enkelt. Då anser
              jag att det är bättre att man får möjlighet att söka enligt det
              vanliga normala förfarandet i stället för att det dras ut på en
              process som inte kommer att leda till någonting. Det är nämligen
              ett vanligt uppehållstillstånd man behöver, inte det här för vittnesmålet.
            </seg>
            <seg n="9aaef09b">
              Det är två skilda processer, om man säger så. Därför ska man
              renodla dem. Och i det fallet kan man återkalla om det nu är så
              att de inte väljer att fortsätta på den banan. Det låter kanske
              krångligt, men så har jag sett det i alla fall när jag har tittat
              på det här.
            </seg>
            <seg n="01a9bc79">
              Sedan gällde det EG-rätten. Ja visst, vi kan göra en politisk
              markering. Men vad leder det till? Det är kanske juristen i mig
              som säger att man inte kan agera så. Visst, politiska markeringar
              är jättebra, men nu håller vi på med lagstiftning.
            </seg>
            <seg n="453cfbdf">
              Vi har varit ett grönt parti i 25 år, och det tror jag inte att
              det är någon som ifrågasätter. Vi samarbetar väldigt ofta med
              Socialdemokraterna och Vänstern. I vissa frågor har vi under årens
              lopp samarbetat med de andra. Det är det inte heller någon som
              ifrågasätter. Så har det alltid varit.
            </seg>
          </u>
          <note type="speaker" n="64459ff2">
            Anf. 6 KALLE LARSSON (v) replik:
          </note>
          <u who="kalle_larsson_7fdd7a" xml:id="i-9a6e5bcd3d7cc7c3-0" n="4ee171cb" next="i-622f0ac5530477f8-0">
            <seg n="ce5b89b3">
              Fru talman! Varhelst vi kan slå rot bildar vi en grupp.
            </seg>
          </u>
          <note n="b0b1f9b9">
            (BODIL CEBALLOS (mp): Så är det med maskrosor.)
          </note>
          <u who="kalle_larsson_7fdd7a" xml:id="i-622f0ac5530477f8-0" n="4ee171cb" prev="i-9a6e5bcd3d7cc7c3-0">
            <seg n="b1efa68b">
              Jag tror, fru talman, att det kan råda ett missförstånd runt
              frågan om återkallelse av tillstånd, antingen från min sida eller
              från Bodil Ceballos sida.
            </seg>
            <seg n="721404f3">
              Det vi här talar om är ju inte möjligheten att söka på andra
              grunder, för det är klart att man ska kunna göra det. Det är till
              exempel därför som vi är överens om att polisen ska upplysa om
              möjligheten att söka asyl. Men det som diskuteras i det här betänkandet
              är ju möjligheten för den svenska staten att återkalla ett tillstånd
              om personen i fråga inte uppfyller villkoren när det gäller att
              vara en del av rättegången. Det är det som här föreslås, och det
              är den möjligheten vi vill frånta staten.
            </seg>
            <seg n="ca099b3d">
              Det är tyvärr inte samma sak som permanent tillstånd. Det handlar
              bara om att ett tillfälligt tillstånd fortsätter att löpa under
              den tid man har beviljats det, även om personen pressas och tvingas
              att inte bidra till rättsprocessen. Det är ett försök att något
              frikoppla den här personen från tvånget att faktiskt också bidra
              till rättsprocessen, eftersom det inte är den enklaste sak att
              göra.
            </seg>
            <seg n="9722f8dc">
              När det gäller EG-rätten är det mycket möjligt och alldeles rimligt
              att resonera som Bodil Ceballos gör om man har gett upp i fråga
              om möjligheten att förändra EG eller möjligheten att föra en självständig
              politik i Sverige. Då ska man resonera på ungefär det sättet.
              Och det gör en jurist. Det är inte konstigt. Men det finns många
              jurister som också argumenterar utifrån den ståndpunkt som jag
              har låt inte detta bli en alltför skarp uppdelning och som säger
              att enda möjligheten att förändra hur det fungerar inom EU-systemet
              är att man faktiskt också politiskt markerar och kräver sådana
              förändringar.
            </seg>
            <seg n="df9aa426">
              Det här är ett sätt att göra det. Det förvånar mig att Miljöpartiet
              är så legalistiskt att man utan vidare diskussion egentligen är
              beredd att acceptera det här EG-direktivet och inte vill göra
              de tydliga och viktiga politiska markeringarna.
            </seg>
            <seg n="0d7f6ab0">
              Ytterst är ju frågan: Anser Miljöpartiet att möjligheten till
              permanent tillstånd eller tillfälligt tillstånd i Sverige ska
              kopplas till vittnesmål eller inte? Det är den politiska fråga
              som Bodil Ceballos har att besvara.
            </seg>
          </u>
          <note type="speaker" n="595b7c19">
            Anf. 7 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-1" n="af14c5fc">
            <seg n="8d62d453">
              Fru talman! Jag tycker inte att vittnesmålet ska kopplas till
              detta därför att den människa som redan från början är utsatt
              för trafficking eller något annat av det slaget bör få stanna
              här på helt andra grunder. Det skulle inte ens behöva vara så
              att man ska stanna på grund av att man vittnar, att det ska vara
              den enda grunden för att man ska få stanna här, utan man bör få
              permanent tillstånd ändå. Och där är vi väl överens, antar jag.
              Vi brukar vara överens i de här frågorna, men ändå är det vi som
              för diskussionerna här i kammaren.
            </seg>
            <seg n="898a9019">
              Sedan gällde det det här med att återkalla. Jag tror egentligen
              inte att vi har olika uppfattningar där heller. Det är två olika
              system. Är det så att man inte får ett permanent tillstånd direkt
              när man medger att man kommer att delta i processen utsätter man
              sig för en fara redan där. Man utsätter sig för en fara genom
              att över huvud taget gå in i och vara delaktig i rättsprocessen.
              Får man då ett tillfälligt tillstånd är det väldigt svårt att
              faktiskt ta beslutet att delta i processen. Egentligen borde man
              kunna söka på andra grunder i stället för att behöva delta i den
              här processen.
            </seg>
            <seg n="34ee66f2">
              Men nu har vi en uppdelning med två olika system. Det är ett
              system för den som ingår i det vanliga asylförfarandet och en
              process för den som vittnar. Då måste man också ha möjlighet att
              säga: Nej, jag vill inte delta i den här processen längre, utan
              jag vill hellre söka asyl eller uppehållstillstånd på andra grunder
              och kunna byta till något annat i stället för att leva i den här
              osäkerheten.
            </seg>
            <seg n="11aa1e9b">
              Man kan tänka: Jaha, när den här tiden har tagit slut blir jag
              ändå hemskickad.
            </seg>
            <seg n="97e63f1a">
              Det är egentligen inte någon motsättning. Jag tror att vi egentligen
              har samma uppfattning men att vi kanske rent juridiskt ser på
              det på olika sätt jag vet inte.
            </seg>
          </u>
          <note type="speaker" n="8670470a">
            Anf. 8 MIKAEL CEDERBRATT (m):
          </note>
          <u who="mikael_cederbratt_a86c3f" xml:id="i-6a173f566cf22f56-0" n="2eaa8052">
            <seg n="f231222c">
              Fru talman! Jag vill börja med att yrka bifall till förslaget
              i betänkandet och avslag på motionerna.
            </seg>
            <seg n="289b9c99">
              Alla som har varit uppe i talarstolen hittills har talat om hur
              vidrigt detta är. Därför skulle jag kanske kunna låta bli det,
              men det är så vidrigt att jag måste säga det i alla fall. Det
              finns egentligen inget som är sämre än att utnyttja människor
              som är i utsatta situationer och samtidigt tjäna pengar på det.
              Och det ska bekämpas på alla sätt.
            </seg>
            <seg n="2793c68b">
              Det direktiv som EU fastställde den 24 april 2004 tycker jag
              är en signal om att det här är ett så vidrigt brott att hela Europa
              ställer sig upp som en man och kvinna och säger att det här ska
              vi bekämpa tillsammans. Jag ser snarare direktivet som en positiv
              signal när det gäller att hantera den här typen av saker.
            </seg>
            <seg n="e5107073">
              Det som är lite tråkigt är att det här beslutet skulle ha varit
              genomfört redan den 6 augusti förra året, tror jag. Det kan man
              vara lite kritisk mot. Och man kan ju fundera på varför Kalle
              inte har drivit på det.
            </seg>
            <seg n="615d0dc7">
              Jag tycker också att man ska göra tillägget om den utredning
              som kommer att redovisas den 31 oktober eller någonting sådant,
              tror jag. Det handlar om att faktiskt titta på behovet av skydd.
              Jag som är ny i riksdagen kan ibland tycka att det är en trög
              hantering här. Allt ska utredas. Allt ska tittas på. Allt ska
              beredas. Men jag tror att det är viktigt när man har med lagstiftning
              att göra. Därför tycker jag att vi väntar in denna. Men signalen,
              att det här är viktigt, gör att vi ska ta det här beslutet nu.
            </seg>
            <seg n="62a4c3f0">
              Det primära syftet, precis som Kalle Larsson påpekade, är att
              få dem dömda. Det här spåret är det primära syftet att få dem
              dömda, men långsiktigt är syftet att ingen eller få ska råka ut
              för den här situationen.
            </seg>
            <seg n="09371059">
              Ibland upptäcks den här typen av brottslighet på det sätt som
              beskrevs från talarstolen, att man lyckades fly. Men det finns
              andra sätt som det här upptäcks på, via polisens insatser. Rättsväsendet
              har alliansen lagt 1,5 miljarder mer på. Ungefär hälften av det
              beloppet går till polisen. Ni ska vara medvetna om att två till
              tre gånger i veckan kör människor över Öresundsbron som upptäcks
              av polisen, och tänk så många som inte upptäcks. Så, Kalle Larsson,
              stöd oss när vi vill satsa mer pengar på polisen! För då kanske
              mer kommer att avslöjas.
            </seg>
          </u>
          <note type="speaker" n="40217439">
            Anf. 9 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-2" n="4ee171cb">
            <seg n="3352d300">
              Fru talman! Låt mig göra Mikael Cederbratt lugn på en punkt.
              Vi är ju ett av de partier som faktiskt i flera års tid, även
              under den förra majoriteten, drev på för att vi skulle satsa mer
              resurser just på polisen, fler utbildningar på Polishögskolan
              och så vidare. Det är en fördomsfull inställning att inte andra
              än just moderater skulle vara för poliser. Däremot ser vi annorlunda
              på rättstillämpning och annat. Men jag tror att vi låter den debatten,
              eftersom tiden inte tillåter något annat, vara något som justitieutskottet
              vid senare tillfälle diskuterar.
            </seg>
            <seg n="185ab215">
              Jag ska välja att göra det enkelt eller tydligt. Jag kan ta många
              frågor, men jag väljer en. Mikael Cederbratt går på linjen att
              det primära syftet med den här lagstiftningen är att få dem dömda.
              Okej. Jag kan ha synpunkter på det, att det borde vara två primära
              syften, att få människor dömda men också att de som utsätts får
              en så rimlig möjlighet som det bara går att återkomma till någorlunda
              vettiga förhållanden, liv i trygghet och så vidare. Låt oss ändå
              acceptera Mikael Cederbratts utgångspunkt. Tror Mikael Cederbratt
              att det är enklare eller svårare att få de här personerna dömda
              om man beviljar permanenta tillstånd i stället för tillfälliga?
            </seg>
            <seg n="20520620">
              Jag hörde Mikael Cederbratt säga att han egentligen vill ha permanenta
              tillstånd men att det pågår ett beredningsarbete runt den frågan.
              Det är ju bara det att vi vet vad vi talar om. Ska det stå tillfälligt
              tillstånd eller permanent tillstånd? Det är den skillnaden vi
              nu diskuterar. Då är frågan till Mikael Cederbratt: Tror du att
              det är enklare att få de här personerna dömda om det handlar om
              ett permanent tillstånd för dem som vittnar än om det handlar
              om ett tillfälligt som är det som du i dag företräder?
            </seg>
          </u>
          <note type="speaker" n="ecd05d14">
            Anf. 10 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-6a173f566cf22f56-1" n="2eaa8052">
            <seg n="83891aab">
              Fru talman! Jag tycker att det är skönt, även om vi inte ska
              debattera det mer, att Kalle Larsson vill ha fler poliser. Det
              tackar jag för.
            </seg>
            <seg n="e1e6a32e">
              Jag tror att det är lättare att få de här förövarna dömda om
              vi implementerar det här EG-direktivet i svensk lag. Det tror
              jag. Det är ett problem i vissa lägen med bevisföringen, och det
              underlättar det här beslutet.
            </seg>
            <seg n="9e407e39">
              Som jag sade får vi vänta in vad utredningen säger om skyddet.
              Samtidigt finns det andra parallella spåret som beskrevs tidigare
              här att om man har asylskäl kan man faktiskt få det parallellt
              med det här. Jag tycker att vi ska ta det här beslutet nu, för
              jag tror att det underlättar att få människor dömda som sysslar
              med sådant här.
            </seg>
          </u>
          <note type="speaker" n="708f1ecf">
            Anf. 11 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-3" n="4ee171cb">
            <seg n="4c348f88">
              Fru talman! Mikael Cederbratt använde tidigare argumentet att
              han var ny i riksdagen, men han är tillräckligt gammal i det politiska
              spelet i alla fall för att ha förmågan att svara på en annan fråga
              än den som är ställd. Det är i och för sig helt okej. Det han
              nu argumenterar runt är ju varför man inte bör avslå propositionen.
              Det handlar om att det är lättare att få personerna dömda om vi
              faktiskt genomför det här.
            </seg>
            <seg n="0f33e130">
              Men det var inte min fråga. Min fråga var i stället: Är det lättare
              att få de här personerna dömda om man beviljar permanenta tillstånd
              än om man beviljar tillfälliga tillstånd? Det är ju en annan möjlighet
              i dag att ta ställning till den reservation som Miljöpartiet och
              Vänsterpartiet står bakom, att det inte ska stå tillfälligt tillstånd
              utan att det ska stå permanent tillstånd på den rad i beslutet
              som anger vilken form av tillstånd man ska få. Om nu det primära
              syftet är, som Mikael Cederbratt själv sade, att få dessa personer
              dömda, ska vi i så fall inte ta till de allra mest verkningsfulla
              metoderna? Varför avvakta ett beredningsarbete som ska fundera
              över om det ska stå bokstäverna permanent eller tillfälligt på
              raden om vilket tillstånd det handlar om?
            </seg>
            <seg n="031d2d89">
              Svara gärna på den frågan. Varför anser majoriteten att man inte
              bör ge permanenta tillstånd? För det är faktiskt det besked som
              kammaren får i dag. Vi har ett beslut som går att ta om dessa
              kvinnor ska kunna få ett permanent tillstånd. Ändå väljer ni att
              avslå det förslaget och hänvisar till beredningsarbete som handlar
              om detta enkla, vilka bokstäver det ska stå på tillståndet.
            </seg>
          </u>
          <note type="speaker" n="591e59f0">
            Anf. 12 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-6a173f566cf22f56-2" n="2eaa8052">
            <seg n="c2d37314">
              Fru talman! Det primära är att vi tar det här steget i dag. Vi
              kan ta det här stegvis så får vi se var vi hamnar, om det blir
              permanent eller inte. Jag tycker att det är viktigt, för vi ligger
              redan efter i tidtabellen, om jag får uttrycka mig på det sättet.
              Det ger felaktiga signaler. Vi borde ha tagit det här redan under
              föregående mandatperiod.
            </seg>
            <seg n="27fdd43d">
              Det finns dörrar för dem som har asylskäl. Migrationsverket tar
              besluten. Det finns möjligheter att faktiskt få en sådan parallell
              process i gång. Därför tycker jag att vi i dag stannar där förslaget
              ligger. Sedan får vi invänta utredningen och så får vi se vad
              den säger. Jag tycker att det brådskar att få verktyg för att
              sätta dit de här.
            </seg>
          </u>
          <note type="speaker" n="46d9e0f2">
            Anf. 13 FREDRICK FEDERLEY (c):
          </note>
          <u who="fredrick_federley_6f0927" xml:id="i-95467ebf1f6223ff-0" n="ad4281c8">
            <seg n="66fc66a9">
              Fru talman! Jag vill börja med att yrka bifall till förslaget
              i betänkandet och avslag på reservationerna.
            </seg>
            <seg n="249a16ea">
              Jag tyckte att Magdalena Streijffert från Socialdemokraterna
              höll ett mycket bra inledningsanförande. Jag sprang upp till kammaren
              sedan så jag hann bara höra halva. Men det jag har känt i den
              här debatten är att det finns en bred samhörighet. Det är inte
              bara majoritetspartierna utan också Socialdemokraterna och Miljöpartiet
              som är beredda att ta det här steget.
            </seg>
            <seg n="f5186c1d">
              Jag hade tänkt hålla ett brinnande anförande om utsattheten som
              pågår i Europa, den aktiva slavhandel som vi kan se varje dag.
              I stället ska jag välja att bemöta dem som jag tycker argumenterar
              mycket svagt här.
            </seg>
            <seg n="3a2b5b2f">
              Vi ser att en slavhandel aktivt pågår varje dag. Vi har haft
              många år på oss att göra något åt det. I stället är det EU som
              kommer och driver oss framåt i den här frågan, någonting som vi
              svenska politiker borde ha tagit tag i för länge sedan. Det är
              inte utan att man blir lite förvånad när man hör framför allt
              Vänsterpartiets hållning här. Vänsterpartiet brukar värna dem
              som är utsatta. Åtminstone säger man sig göra det. Men det jag
              har upplevt i den här debatten så här långt är att man hellre
              säger nej till det här förslaget och därmed låter det vara som
              det är. Därmed har man inte möjligheten att ge ett ordentligt
              skydd för de kvinnor som är utsatta för slavhandel.
            </seg>
            <seg n="53e43c2c">
              Alternativet, Kalle Larsson, är ju inte att man ska ge ett permanent
              uppehållstillstånd till de kvinnor som är utsatta. Alternativet
              är att lagen förblir såsom den är, såsom den har varit under hela
              tiden när du har varit med och haft möjlighet att påverka politiken
              i landet. Men vi från allianspartiernas sida och också med stöd
              av Miljöpartiet och Socialdemokraterna tycker att det är dags
              att vi kommer en bit på vägen och ser att det liggande förslaget
              är betydligt bättre än den lagstiftning som är.
            </seg>
            <seg n="303e9454">
              Det borde inte behöva vara så i Sverige som värnar en öppen och
              human flyktingpolitik och också har en stark solidaritetskänsla
              med andra delar av världen att EU ska komma och driva oss före.
              Vi har en kritik från samtliga partier gentemot mycket av den
              migrationspolitik som förekommer i många av Europas olika länder.
              Då är det extra beklagligt när det är just de länderna och den
              kraft som finns i Europa som får oss att ta det här steget.
            </seg>
            <seg n="c716b2f5">
              Som Mikael Cederbratt var inne på är det här en liten del av
              ett stort paket. Det handlar om en eftersatt poliskår och en eftersatt
              lagstiftning men framför allt det vi diskuterar i dag, skyddet
              för de kvinnor som är utsatta. Det här är något som vi har låtit
              pågå i Sverige under ganska många år. Debatten var het efter filmen
              Lilja 4-ever . Trots det är det först i dag som vi kommer till
              konkreta åtgärder.
            </seg>
            <seg n="f2208e8b">
              Jag önskar att vi kunde stärka det här skyddet på flera punkter.
              Jag tror också att det är rimligt att vi inväntar och ser vilka
              konsekvenser ett permanent uppehållstillstånd skulle kunna få
              och om det är den rätta vägen att gå. Drömmen är så klart att
              vi inte skulle behöva någon lagstiftning som reglerar det här
              över huvud taget, för det skulle inte finnas någon slavhandel
              i Europa på något plan.
            </seg>
            <seg n="cad792b2">
              Man låser fast den här debatten vid att bara vara ett spel för
              gallerierna. Så känner jag att Vänsterpartiet just nu agerar.
              Hade man valt att lyfta fram frågan kraftigare hade man kunnat
              göra det tidigare. Man hade också kunnat agera mycket mer kraftfullt.
              Vänsterpartiet väljer att lägga lagstiftningen åt sidan i stället
              för att verkligen värna dem som behöver skyddet.
            </seg>
            <seg n="42ffaabb">
              Jag tror att vi ser framför oss många hårda och svåra år då vi
              arbetar med frågorna och stärker hela paletten på de områden som
              vi behöver jobba med. Det är knappast rätt alternativ att lägga
              lagstiftningsförslaget på hyllan. Det vore skönt att se Vänsterpartiet
              självkritiskt erkänna att i detta fall är det EU som går före
              oss i riksdagskammaren. I stället borde man lyfta fram att Europa
              här fungerar positivt och kan tvinga oss till lagstiftning som
              vi själva borde ha infört för väldigt länge sedan.
            </seg>
            <seg n="c089a204">
              Jag vill tacka alla debattörerna för mycket bra inledningar.
              Därmed slopar jag den långa skrivna inledning jag hade förberett.
              Jag ser fram emot att vi fattar det här beslutet. Det är många
              kvinnor som behöver detta stärkta skydd.
            </seg>
            <seg n="945afdde">
              Jag ser fram emot att vi för debatten vidare i en konstruktiv
              anda. Det gör vi inte genom att lägga förslaget på hyllan. Jag
              har en sista kommentar till Vänsterpartiet. Det känns ibland som
              att ni förespråkar en fri invandring på alla områden utom när
              det kommer till arbetskraft. Den enda gången ni säger blankt nej
              till att vi ska öppna Sveriges gränser och vara öppna och humana
              är när det kommer till arbetsmarknaden. Det är intressant att
              ni säger nej till den som kommer hit och vill söka sig en bättre
              ekonomisk framtid. Men ni är beredda att låtsas gå före på det
              här området fast ni de facto inte gör det.
            </seg>
          </u>
          <note type="speaker" n="ce5318e5">
            Anf. 14 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-4" n="4ee171cb">
            <seg n="baa0862e">
              Fru talman! Fredrick Federley är till att börja med i det senare
              avseendet inne på fel debatt. Jag tar gärna diskussionen om flyktingpolitik,
              migration och arbetskraftsinvandring i allmänhet under den debatt
              som i första hand berör detta. Men det är inte omedvetet han är
              det. Fredrick Federley är, får vi ändå erkänna, tillräckligt skicklig
              på att argumentera för att veta vad det är han gör. Han vill inte
              diskutera det vi nu diskuterar utan snarare försöka föra fokus
              till någonting annat.
            </seg>
            <seg n="b34a1a07">
              Här talas om tidigare insatser och frågan ställs: Varför har
              ni inte gjort någonting tidigare? Den argumentationen har vi hört
              några gånger nu. Den syftar till att försvara förslag som är ganska
              bristfälliga. Nu har vi ett förslag på bordet i dag. Låt oss vara
              seriösa nog att diskutera det. Om det sker i konstruktiv anda
              eller inte får möjligen avgöras av hur replikerna låter.
            </seg>
            <seg n="358bda95">
              Det problem som finns med EG-direktivet och lagstiftningen som
              vi i dag antar är att man kopplar frågan om vittnesmål till frågan
              om uppehållstillstånd. Den principiella frågan jag vill ställa
              till Fredrick Federley är: Är det rätt att göra så? Är det att
              gå före att säga att för att kunna stanna i Sverige, om du har
              varit utsatt för trafficking, måste du vittna. Du måste bidra
              med någonting till vår rättsprocess för att du ska få den möjligheten.
              Innan svaret bara slinker ut: Men man kan ju få asyl också, ska
              vi vara medvetna om att de personer som får asyl på grund av trafficking
              är räknade på ena handens fingrar, såvitt jag vet.
            </seg>
            <seg n="088f276e">
              Är det korrekt och bra att säga till en kvinna som är utsatt
              för trafficking: Okej, du har varit utsatt för detta, men enda
              chansen för dig att stanna är att du vittnar mot dem som har varit
              förövare. Det är att du berättar om precis allting du har varit
              utsatt och att hjälper oss att sätta dit dem. När du har gjort
              det ska du dessutom sändas tillbaka. På vilket sätt är det att
              gå före?
            </seg>
          </u>
          <note type="speaker" n="989e0409">
            Anf. 15 FREDRICK FEDERLEY (c) replik:
          </note>
          <u who="fredrick_federley_6f0927" xml:id="i-95467ebf1f6223ff-1" n="ad4281c8">
            <seg n="006691e7">
              Fru talman! Om Kalle Larsson, som också är en mycket god debattör,
              hade valt att lyssna hade han hört att jag sade att det är skrämmande
              att EU tvingar oss före. I den gällande lagstiftningen i dag finns
              inte detta rättsskydd för dessa kvinnor över huvud taget.
            </seg>
            <seg n="c34b144c">
              Det är vad vi diskuterar. Precis som du menade att jag försöker
              diskutera annat försöker du skjuta debatten lite vid sidan av
              målet. Det vi debatterar i dag är: Ska vi stärka skyddet för dessa
              kvinnor, eller ska vi inte göra det?
            </seg>
            <seg n="c738c1d1">
              Du försöker att flytta debattfokus från att handla om ett tillfälligt
              tillstånd till att handla om det permanenta. Där pågår en beredning.
              Jag tycker att man ska avvakta den. Sedan får vi ta den diskussionen
              då. Debatten handlar inte om tillfälligt eller permanent. Det
              handlar om tillfälligt eller inget.
            </seg>
            <seg n="7c8ca661">
              I dag finns det för den kvinna som är utsatt för trafficking
              och skulle vilja vittna inte ett skydd i form av att hon kan få
              stanna i det här landet. Det du gör, Kalle Larsson, är att du
              säger nej till det. Bodil Ceballos debatterade mycket bra och
              framförde sina argument. Hon sade: Det här är bättre än ingenting.
              Det är den diskussionen som vi i dag för.
            </seg>
            <seg n="91e8ec40">
              Säger du nej till detta kommer vi inte att kunna garantera rättsskyddet.
              Då har du lämnat kvinnorna åt sitt öde. Du försöker att framställa
              det som att du är den som mest värnar dessa kvinnor som är utsatta
              för slavhandel. Men det som blir den konkreta verkligheten av
              din politik är att du lämnar dem helt utan rättsskydd. Det innebär
              att man går före om man kan garantera åtminstone så här mycket
              rättsskydd och säkerhet för framtiden.
            </seg>
            <seg n="a6d8681f">
              Vi vet att det finns ett ganska stort antal fall där kvinnor
              som uppenbart varit utsatta för slavhandel väljer att inte vittna
              på grund av den rädsla de känner inför förövarna. De känner maktlöshet
              inför vad de har varit utsatta för. De har varit inlåsta i lägenheter
              och varit utan pass. De är också rädda för återvändandet hem till
              sitt hemland. Där finns ofta kulturer som fördömer dem oavsett
              om de frivilligt har valt ett sådant liv eller som i detta fall
              har blivit tvingade till det av slavhandlare.
            </seg>
          </u>
          <note type="speaker" n="affac0ad">
            Anf. 16 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-5" n="4ee171cb">
            <seg n="c793192d">
              Fru talman! Mycket ska man få höra. Låt mig börja med att konstatera
              att vi i dag kan ställning till om det ska gälla tillfälliga eller
              permanenta tillstånd. Det finns ingen anledning för Fredrick Federley
              att säga: Jag tycker att det borde vara så här eller så här. Men
              det är inte den frågan vi har att ta ställning till i dag, utan
              det är om vi ska göra det här eller inte. Det stämmer inte.
            </seg>
            <seg n="2ef6b975">
              Det finns förslag och en reservation som det går bra att rösta
              på i kammaren så småningom som säger: Det ska inte vara tillfälliga
              tillstånd, utan permanenta. Varför det? Jo, just därför att man
              vill låta de människor som är utsatta få en möjlighet att vittna.
              Det kan de för all del få om de önskar det själva. Men de ska
              också få möjlighet att bygga en normal och någorlunda värdig framtid.
            </seg>
            <seg n="0b73047a">
              Det Fredrick Federley här företräder är att dessa kvinnor när
              de har vittnat, när de har berättat om de upplevelser de har varit
              med om, när de har gjort vad de kan för att dra fram i ljuset
              de förövare som finns i hela kedjan i processen, ska sändas tillbaka
              igen.
            </seg>
            <seg n="79302fc7">
              De har blivit utsatta för traffickning, människohandel för sexuella
              ändamål, något som tidigare debattörer kallade vidrigt. De ska
              med det primära syftet att förövarna ska gripas berätta hela sin
              historia. De ska utsättas för ytterligare ett övergrepp, menar
              jag, genom att tvingas att vittna för möjligheten att få stanna.
              När de har gjort det ska de sändas tillbaka. Hur kan det vara
              berättigat?
            </seg>
            <seg n="1877861f">
              Jag går inte på argumentationen att om vi inte gör detta så gör
              vi ingenting. Det stämmer inte alls. Det finns en rad förslag
              hur man kan stärka skyddet för de kvinnor som är utsatta för trafficking,
              människohandel, och övrigt när det gäller kvinnors asylskäl.
            </seg>
            <seg n="fb6021fb">
              Vi återkommer till den debatten under debatten om nästa betänkande.
              Det finns en rad olika förslag och yrkanden från Vänsterpartiet
              som Fredrick Federley kanske skulle titta lite närmare på om det
              är så att han faktiskt är intresserad av att se till att kvinnor
              som utsätts för förföljelse får möjligheten att stanna i Sverige.
            </seg>
          </u>
          <note type="speaker" n="e1f393c9">
            Anf. 17 FREDRICK FEDERLEY (c) replik:
          </note>
          <u who="fredrick_federley_6f0927" xml:id="i-95467ebf1f6223ff-2" n="ad4281c8">
            <seg n="10701aad">
              Fru talman! Jag tror att det är få som undgått att notera debatten
              som rasade i höstas. Den nyvalda regeringen lämnade relativt snabbt
              ett antal förslag till riksdagen. Vi kritiserades ganska hårt
              av oppositionen. Jag vill minnas att Kalle Larsson var ganska
              aktiv i den debatten. Han menade på att förslag som inte är ordentligt
              beredda inte ska hamna på kammarens bord.
            </seg>
            <seg n="3709bbb3">
              Vi säger absolut inte nej till eventuella förändringar i framtiden.
              Det som kommer här är ett lagförslag från EU som bör genomföras.
              Det är något som vi i den här kammaren borde ha gjort för länge
              sedan. Vi säger inte nej till eventuella förändringar framöver.
              Men vi vill bereda det ordentligt.
            </seg>
            <seg n="da5c3b4e">
              Kalle Larsson säger: Här behöver vi inte bereda förslagen grundligt.
              Här behöver vi inte se på alla eventuella konsekvenser och analyser.
              Här tycker vi att det är okej att gå förbi beredningsprocesser.
              Det är en oerhört intressant argumentation där man tydligen på
              Vänsterpartiets kansli avgör vilka frågor som ska beredas och
              vilka som inte ska det.
            </seg>
            <seg n="9f9100fa">
              Oavsett vad du säger, Kalle, kommer konsekvensen av en votering
              i den här frågan inte att handla om ett permanent uppehållstillstånd
              eller ett tillfälligt uppehållstillstånd. Den kommer att handla
              om dagens lagstiftning eller det förslag som ligger och som jag
              förordar.
            </seg>
            <seg n="ad9f344b">
              Jag tror att vi kommer att återvända till den här debatten fler
              gånger. Den är väl värd att föra. Men försök inte att få det att
              framstå som att vi har andra förslag som är redo att antas i detta
              nu. Det har vi uppenbarligen inte. De är inte ordentligt beredda.
            </seg>
            <seg n="9887df55">
              Du kanske tycker att det är okej att man går förbi beredningen
              när det är dina förslag som ligger på bordet. Men från majoritetens
              sida är vi inte beredda att göra det.
            </seg>
          </u>
          <note type="speaker" n="aef59f2d">
            Anf. 18 FREDRIK MALM (fp):
          </note>
          <u who="unknown" xml:id="i-1aedd35ba9e4dd7a-0" n="1385481f">
            <seg n="a615bdc3">
              Fru talman! Det här betänkandet handlar om reglering av en lagstiftning
              eller i praktiken genomförandet av en EG-lagstiftning för tredjelandsmedborgare
              som deltar i en brottmålsprocess i Sverige. De vittnar mot någon
              som har begått ett brott mot dem och kan därigenom få tillfälliga
              uppehållstillstånd under den period som de är med och vittnar.
              De uppehållstillstånden ska sedan kunna förlängas. Jag tror att
              vi alla här inne känner att vi gärna skulle vilja bevilja permanenta
              uppehållstillstånd i en högre utsträckning. Det pågår också en
              utredning om detta.
            </seg>
            <seg n="05229916">
              Det är väldigt många hårda ord i en sådan här debatt, och det
              är klart att det alltid är mycket lättare att sitta i opposition
              också. Det är ofta betydligt svårare att ta ansvar för landet,
              att behöva driva igenom sådana här saker, tillsätta utredningar
              och på olika sätt ta ansvar för de beslut man fattar. Det är alltid
              lättare att sitta i opposition, Kalle Larsson.
            </seg>
            <seg n="17512ab9">
              Vi har format ett Europa som i dag är enat inom ramen för den
              europeiska unionen och mycket annat men som samtidigt är tudelat.
              Hur har det blivit så? Jag tycker att vi ska fundera på hur det
              kommer sig att det finns så pass många unga människor i dag i
              Moldavien, Ukraina, Ryssland eller andra stater i Östeuropa som
              känner att det bästa och viktigaste för dem i deras liv är att
              kunna flytta till Västeuropa. Hur kommer det sig att det har blivit
              så? Hur har misären, samhällsbygget och allting annat utvecklats
              på det sättet att människor känner att det viktigaste för dem
              är att komma till Västeuropa, där kan vi leva i frihet.
            </seg>
            <seg n="8e139965">
              Jag tror att vi får titta tillbaka till i alla fall 1917 för
              att förstå utvecklingen i Europa på det här området och dessutom
              tillfoga vad som hände efter kommunismens fall i de här staterna
              där demokratiseringsprocessen på många sätt har varit svag, där
              man har starkt patriarkala samhällen och så vidare.
            </seg>
            <seg n="8b638fc3">
              Det är klart att i ett Europa med fri rörlighet eller i ett Europa
              med stängda gränser kommer den typen av kultur eller kvinnosyn,
              som kan vara gällande i hela Europa, också att innebära att det
              här fenomenet kommer att existera. Det kommer att finnas så länge
              det finns en efterfrågan från män att köpa sex och så länge det
              finns människor som kan exploatera andra människor och tjäna pengar
              på detta. Vad det handlar om är givetvis att förändra attityder.
              Men vad det också handlar om är att hjälpa de tjejer, framför
              allt, som faller offer för människohandeln.
            </seg>
            <seg n="50ef7dfd">
              Hur kan man då göra detta? Ett rimligt sätt, tror vi i Folkpartiet
              och i den borgerliga alliansen, är att människor lagligt kan ta
              sig till ett annat land, till Västeuropa, exempelvis till Sverige,
              och få ett jobb där. Då minskar också möjligheten att utnyttja
              människor inom trafficking. Det här tror jag att de allra flesta
              människor ställer upp på.
            </seg>
            <seg n="122cdc87">
              Om Lilja i Moskvas förort hade kunnat gå in på ett rekryteringskontor
              eller på Internet hittat en bra sajt dit hon kunnat skicka ett
              CV, en beskrivning av sig själv, där man kunde ha tittat efter
              om det fanns arbetsgivare, kanske i Skandinavien, som skulle ha
              kunnat tänka sig att anställa den tjejen en tid och hon samtidigt
              hade möjlighet att lära sig svenska kanske hon inte hade behövt
              hamna i den situation där hon till slut hamnar i filmen Lilja
              4-ever .
            </seg>
            <seg n="31232357">
              Om man lagligt ger människor möjligheten att ta sig in någonstans
              kan man på det sättet också minska det stora lidande som blir
              en följd av människohandel och trafficking. Därför är arbetet
              med en liberaliserad arbetskraftsinvandring väldigt viktigt för
              att också kunna bekämpa trafficking och människohandel.
            </seg>
            <seg n="efb952a3">
              Till de människor som råkar illa ut och som sedan väljer att
              ange eller anmäla sina plågoandar säger svenska myndigheter att
              om du ställer upp för att de här personerna ska kunna lagföras,
              dömas och få sitt straff ger vi ett tillfälligt vilket man kan
              kritisera uppehållstillstånd till dig under den tid som rättegången
              pågår. Det är faktiskt ett steg i rätt riktning. Det är mycket
              enkelt att kritisera det, men utan detta skulle det inte finnas
              praktiskt taget någon möjlighet alls, så detta är ett steg i rätt
              riktning. Dessutom arbetar en utredning för att se över om man
              också kan bevilja permanent uppehållstillstånd.
            </seg>
            <seg n="af01a77c">
              Förutom frågan om arbetskraftsinvandring är det givetvis så att
              de processer som vi har i Sverige när människor kommer hit som
              flyktingar och som de måste genomgå när de sedan söker uppehållstillstånd
              måste vara rättssäkra. Det är det andra stora ben som vi måste
              jobba med i Sverige. Där gjorde den förra regeringen och dess
              stödpartier ett viktigt arbete inte den förra regeringen nödvändigtvis,
              men dess stödpartier i alla fall. Det var ett viktigt arbete där
              man hela tiden tryckte på och fick till stånd den nya instans-
              och processordningen med stöd av de borgerliga.
            </seg>
            <seg n="4772c3a4">
              Nu handlar det om att se över den. Hur har det gått ett och ett
              halvt år efter att den nya ordningen infördes? Det är ett viktigt
              arbete vi har framför oss som steg för steg också kan bidra till
              att vi får en migrationspolitik i Sverige igen som är värd namnet.
            </seg>
          </u>
          <note type="speaker" n="5e07e428">
            Anf. 19 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-6" n="4ee171cb">
            <seg n="72e11c39">
              Fru talman! Ibland undrar jag om folkpartister i allmänhet och
              Fredrik Malm i synnerhet har ett slags färdigskrivet manus där
              man när det gäller flyktingfrågor först säger att det har någonting
              med kommunismen att göra och sedan säger att det är arbetskraftsinvandring
              som är lösningen.
            </seg>
            <seg n="609638c2">
              Jag tänkte försöka undvika att falla i den retoriska fällan och
              undvika att diskutera detta, kanske bryta min egen referensram
              och tacka Fredrik Malm för att han ger ett erkännande till det
              arbete som Vänstern och Miljöpartiet fick med Socialdemokraterna
              på. De var faktiskt trots allt också med på arbetet med den nya
              instans- och processordningen och flera andra viktiga saker som
              hände den förra mandatperioden, något som andra replikanter möjligen
              kanske skulle ha lyssnat på när Fredrik Malm sade det från talarstolen
              i stället för att lyssna på mobiltelefonerna.
            </seg>
            <seg n="13b92438">
              Det andra viktiga som Fredrik Malm faktiskt säger är ju, och
              det har ingen tidigare sagt, att det är efterfrågan som styr detta.
              När män är de som köper sex finns det en efterfrågan på trafficking.
              Det är en viktig insikt. Den har inte så jättemycket med själva
              lagförslaget att göra i och för sig, men det är väldigt viktigt
              att det sägs därför att det är en viktig insikt i hur det här
              fenomenet fungerar.
            </seg>
            <seg n="cf4ee4e7">
              Det jag ändå vill ställa en fråga om till Fredrik Malm är kopplingen
              mellan tillfälliga tillstånd och permanenta. Här har vi i dag
              möjligheten att säga att det ska vara permanenta och inte tillfälliga
              tillstånd. Att hänvisa till beredningsarbete är snarare att säga
              att vi ska fundera över vilka bokstäver som passar bäst i beslutet.
              Det kan en del behöva bereda därför att de inte kan ta ställning
              till det annars. Men jag tycker att det finns ett färdigt förslag
              att ta ställning till.
            </seg>
            <seg n="289cb814">
              Den andra frågan är: Är det verkligen vettigt att koppla vittnesmål
              till frågan om tillstånd? Är det principiellt sett ett bra system?
              I vilka andra sammanhang ska man i så fall fundera över detta?
            </seg>
          </u>
          <note type="speaker" n="a64ffc43">
            Anf. 20 FREDRIK MALM (fp) replik:
          </note>
          <u who="unknown" xml:id="i-1aedd35ba9e4dd7a-1" n="1385481f">
            <seg n="65625b9c">
              Fru talman! Det är klart att personer som har kommit till Sverige
              och som saknar tillstånd att uppehålla sig i landet, om jag uttrycker
              det på det viset, måste få garantier för sitt uppehälle i Sverige
              om de deltar i en brottmålsprocess. Det är det ena.
            </seg>
            <seg n="a1a68b80">
              Kalle Larsson frågar varför de inte får permanenta uppehållstillstånd
              direkt. Det finns vissa kriterier för att få permanent uppehållstillstånd.
              Deltar man i en brottmålsprocess är det än så länge inte ett kriterium.
              Däremot är det brott man sannolikt utsatts för rimligen ett kriterium
              som kan ge permanent uppehållstillstånd. Det är just det som vi
              också tittar på i regeringen så att man får ett genomarbetat och
              bra förslag. Det här är vårt första steg i rätt riktning. Sedan
              kommer det fler steg efter detta, hoppas verkligen jag i alla
              fall.
            </seg>
            <seg n="69e37a14">
              Jag vill också vad gäller efterfrågan och trafficking säga att
              det är ganska uppenbart att det är svårt att titta på den här
              typen av fenomen utan att anamma en feministisk analys, i alla
              fall till viss del, för att förstå den underordning de här kvinnorna
              befinner sig i. Jag tycker det i alla fall.
            </seg>
          </u>
          <note type="speaker" n="46a4edcf">
            Anf. 21 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-7" n="4ee171cb">
            <seg n="09214852">
              Fru talman! Jag instämmer i det sistnämnda.
            </seg>
            <seg n="b92f7158">
              Däremot var väl frågan inte riktigt utredd. Jag väljer att använda
              en halv minut för att ställa den igen. Frågan var huruvida det
              är bra eller dåligt att koppla tillstånden till frågan om vittnande.
              Finns det inte en risk att man då också gör kvinnor som är utsatta
              ytterligare en otjänst? Ännu en gång är de tvungna att återuppleva
              och återberätta de saker de har varit utsatta för för att de ska
              få chansen att stanna. Efter att det är gjort tvingas de att åka
              tillbaka.
            </seg>
            <seg n="21e19bf0">
              Det finns inte bara en möjlighet att ta ställning till vårt yrkande
              om avslag på EG-direktivet och i stället stödja våra andra förslag
              om hur man borde göra. Det finns också en möjlighet att i dag
              skarpt ta ställning till frågan om tillfälliga tillstånd eller
              permanenta. Det går att fatta det beslutet.
            </seg>
            <seg n="2085d560">
              Det går också att säga att de tillfälliga tillstånden inte ska
              återkallas. Där vill jag ändå höra Fredrik Malms skäl till att
              i dag inte välja att stödja sådana förslag.
            </seg>
          </u>
          <note type="speaker" n="73ac1ef4">
            Anf. 22 FREDRIK MALM (fp) replik:
          </note>
          <u who="unknown" xml:id="i-1aedd35ba9e4dd7a-2" n="1385481f">
            <seg n="344593b5">
              Fru talman! Man kan ju vända på resonemanget och fråga sig om
              det per automatik ska beviljas permanent uppehållstillstånd därför
              att man deltar i en brottmålsprocess. Det är motsatsen till det
              hela som också ska betänkas.
            </seg>
            <seg n="9b03547c">
              Det rimliga är att man, om man inte har rätt att uppehålla sig
              i Sverige men deltar i en rättsprocess, måste få garantier för
              sitt uppehälle. Därefter utifrån utfall av domen och utifrån vad
              som klargjorts att man varit med om får dessa saker i så fall
              tas till intäkt för ett framtida beslut.
            </seg>
            <seg n="697f48cb">
              Precis som Kalle Larsson är också jag en mycket varm anhängare
              av en rättssäker, generös, human och liberal flyktingpolitik.
              Jag ser gärna det ganska viktiga argument som Kalle Larsson i
              en replikväxling med Fredrick Federley här tidigare förde fram,
              nämligen att permanenta uppehållstillstånd ger en annan möjlighet
              för individen att blicka framåt, ta ansvar för sitt liv, börja
              bygga upp, planera och så vidare i stället för att hela tiden
              vara rädd för det beslut som kan komma om ett år.
            </seg>
            <seg n="3a57bff6">
              I grund och botten är alltså strävan efter fler permanenta uppehållstillstånd
              någonting som vi har gemensamt.
            </seg>
          </u>
          <note type="speaker" n="5a5ff643">
            Anf. 23 LARS GUSTAFSSON (kd):
          </note>
          <u who="lars_gustafsson_079038" xml:id="i-636756a443dbc431-0" n="304425df">
            <seg n="6d588789">
              Fru talman! Vi politiker beskylls ofta för att syssla med abstraktioner.
              Men när vi pratar om ett sådant här ämne kan jag inte frikoppla
              själva ämnet från objektet; känslomässigt är det omöjligt för
              mig.
            </seg>
            <seg n="b472c6a2">
              Tillsammans med socialutskottet har jag varit i Prag. Jag har
              sett skyltfönstren och vad det handlar om. Jag kan liksom inte
              bara skaka av mig det och hamna i en debatt om teknikaliteter,
              om vilken beslutsordning vi ska ha för olika processer.
            </seg>
            <seg n="26ebe7f6">
              Jag får nog instämma med Kofi Annan som i går var med och firade
              Storbritanniens 200-årsdag för avskaffandet av slaveriet. Kofi
              Annan säger att trafficking är nutidens slavhandel.
            </seg>
            <seg n="10096257">
              Vi glömmer lätt vår historia. Men det är inte så länge sedan
              vi helt legalt köpte människor. Jag tycker att vi ska koppla ihop
              de här sakerna.
            </seg>
            <seg n="f9cb053f">
              Kofi Annan gör den kopplingen och säger: Slavhandeln som skedde
              för 200 år sedan må vara historia. Men moralisk blindhet är ständigt
              närvarande. Vi får inte blunda för brott som är en skam för oss
              alla. Dagens slavhandel är trafficking och barnarbete.
            </seg>
            <seg n="78bd9829">
              Jag håller helt med om detta, och det tror jag att vi alla gör.
            </seg>
            <seg n="c2f14c04">
              Därför, fru talman, visar ämnet i detta betänkande, människohandeln,
              att det inte tycks finnas någon nedre etisk gräns för hur långt
              människan är beredd att sjunka i syfte att tjäna pengar och utnyttja
              sina medmänniskor.
            </seg>
            <seg n="846fb1e3">
              Det gamla talesättet om att den moderna människan är väldigt
              lik den gamla människan står sig ännu. Människohandel trafficking
              som det heter med ett nyare ord måste anses vara någonting av
              det mest förnedrande och kränkande som en människa kan utsättas
              för. Det är inte enbart utnyttjandet av en utsatt människas situation
              utan det är också själva kränkningen av den människans okränkbara
              människovärde som är det allra värsta. Egentligen är det en kränkning
              av alla de värden och värderingar som ett humanistiskt samhälle
              borde stå för och som vårt samhälle vilar på.
            </seg>
            <seg n="bda22ab9">
              När detta sagts med emfas, hoppas jag är jag övertygad om att
              vi alla reagerar starkt mot själva företeelsen och mot att sådant
              här florerar och på flera håll i vår del av världen ökar.
            </seg>
            <seg n="44dfb450">
              Jag är också övertygad om att vi alla vill bekämpa och eliminera
              handeln med människor. Problematiken är dock sådan att trafficking
              spänner över flera samhälls- och myndighetsområden. För att på
              ett framgångsrikt sätt bekämpa människohandeln måste också samverkan
              mellan länder, inom och utanför EU, utvecklas. Det fordrar internationella
              överenskommelser och samverkansformer.
            </seg>
            <seg n="b79ccb1e">
              Vi måste finna vägar för att komma åt hela kedjan. Ansvaret vilar
              ju också på efterfrågesidan, om jag får uttrycka det så. Den som
              köper sådana här tjänster gör sig delaktig i brottet mot människan
              i fråga.
            </seg>
            <seg n="4db9f55d">
              Detta betänkande utgör ett steg på vägen när det gäller att komma
              åt att hjälpa offret och, i första hand, att komma åt förövarna.
            </seg>
            <seg n="21b5814f">
              Redan i dag finns det ett regelverk som, om det används korrekt,
              på ett bättre sätt skulle medföra ökad rättssäkerhet för utsatta
              människor. Tyvärr har det ibland visat sig att så inte varit fallet;
              enskilda individer har hamnat utanför. Här måste det ske en klar
              förbättring i myndighetsutövningen och i hela kedjan.
            </seg>
            <seg n="535cc506">
              Kristdemokraterna anser att det som föreslås i betänkandet innebär
              en klar förbättring för utsatta människor som fallit offer för
              människohandel. När man ska ta beslut om en nyordning av en sådan
              karaktär detta med permanenta tillstånd har ju dykt upp måste
              man komma ihåg att det måste finnas en koppling också mellan individuella
              prövningar av den enskilda människans fall innan man gör en katalog
              som kollektiviserar skälen exempelvis för att få stanna.
            </seg>
            <seg n="2f2d59b0">
              Man får inte frikoppla det ena från det andra. För mig och för
              Kristdemokraterna är det helt solklart att man, om man riskerar
              att till kropp eller själ bli utsatt för brott, därmed har asylskäl.
              Men jag vill väldigt gärna i första hand komma åt dem som ägnar
              sig åt detta. Det borde ha varit genomfört redan på sensommaren
              förra året.
            </seg>
            <seg n="86a66214">
              Mot den bakgrunden ser jag positivt på utskottets förslag, som
              jag yrkar bifall till.
            </seg>
          </u>
          <note type="speaker" n="230c75af">
            Anf. 24 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-c08896b98d45b604-0" n="e713d7f1">
            <seg n="2beb4424">
              Fru talman! Den lagstiftning och det bakomliggande EG-direktiv
              som i dag är föremål för behandling här i riksdagen syftar till
              att skapa bättre förutsättningar för brottsutredande myndigheter
              i EU:s medlemsstater när det gäller att bekämpa den organiserade
              brottsligheten, naturligtvis framför allt människohandeln.
            </seg>
            <seg n="d911b750">
              Handel med människor är en grym och cynisk företeelse. Människor
              blir lidande, och lagar och regler åsidosätts systematiskt.
            </seg>
            <seg n="8d3d79c2">
              Det är ett brott mot en annan människas frihet och frid. Man
              tar sikte på att ta kontroll över en person i syfte att han eller
              hon ska utnyttjas på något sätt. Förvisso kan detta brott se ut
              på olika sätt. Men ett brott är det likafullt.
            </seg>
            <seg n="0310afe3">
              Det kan vara fråga om utnyttjande för sexuell exploatering men
              även om utnyttjande för tvångsarbete eller för avlägsnande av
              organ. Det kan röra sig om personer som arbetar under slavliknande
              förhållanden på byggarbetsplatser eller i restaurangnäringen eller
              som arbetar som fruktplockare.
            </seg>
            <seg n="0e12daac">
              Det är glädjande att förutsättningarna för att komma åt denna
              brottslighet kraftfullt förbättras genom den lagstiftning som
              riksdagen nu diskuterar.
            </seg>
            <seg n="cbcdd8db">
              Bestämmelserna i EG-direktivet och vår svenska lagstiftning gäller
              för offer för människohandel oavsett vilken form av utnyttjande
              de utsätts för. Den borgerliga regeringen fullföljer därför den
              politik som vi står för och gör inte skillnad på brott och brott.
            </seg>
            <seg n="005cfd7d">
              Under de senaste tio åren är det framför allt handel med människor
              i syfte att utnyttja dessa för sexuella ändamål som har stått
              i fokus med rätta! Denna form av utnyttjande ska aktivt beivras
              av de brottsutredande myndigheterna. Jag delar helt den upprördhet
              som i dag kommit till uttryck i flera av anförandena här i kammaren.
            </seg>
            <seg n="050442c8">
              Men i ett flertal länder både inom och utanför Europa har människohandel
              för arbetskraftsexploatering på senare tid fått en allt större
              uppmärksamhet. Även kampen mot denna form av organiserad människohandel
              måste vara ett prioriterat arbete för de brottsutredande myndigheterna.
            </seg>
            <seg n="fa2dd0aa">
              Det är viktigt att de som utsatts för människohandel tas om hand
              och får det stöd från samhället som de behöver. Här behövs det
              ett väl utvecklat samarbete mellan olika myndigheter och organisationer
              som kommer i kontakt med brottsoffren. Det är också viktigt att
              de personer som ägnar sig åt denna lukrativa organiserade brottslighet
              lagförs.
            </seg>
            <seg n="d3195346">
              Möjligheten att meddela ett tidsbegränsat uppehållstillstånd
              för tredjelandsmedborgare som fallit offer för människohandel
              eller som fått hjälp till olaglig invandring ger dessa utlänningar
              laglig rätt att stanna kvar i medlemsstaterna.
            </seg>
            <seg n="8ab47533">
              Deras vittnesmål i sin tur ger polis och åklagare ökade möjligheter
              att lägga fram tillräcklig bevisning för fällande domar mot de
              gärningsmän som ägnar sig åt denna mycket vinstgivande organiserade
              brottslighet och som skoningslöst skott sig på andra människors
              desperation.
            </seg>
            <seg n="33e8b6fc">
              Det här direktivet kommer därför att vara ett mycket verksamt
              verktyg i detta arbete.
            </seg>
          </u>
          <note type="speaker" n="f73426e9">
            Anf. 25 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-8" n="4ee171cb">
            <seg n="ed8fae6b">
              Fru talman! Statsrådet Tobias Billström är ju ytterst ansvarig
              för att de förslag på migrationsområdet som kommer till riksdagen
              är väl förberedda. Det är egentligen i första hand till Tobias
              Billström som frågan om permanenta eller tillfälliga tillstånd
              bör ställas. Sedan replikskiftena med övriga borgerliga representanter
              och Miljöpartiet är avslutade kan jag säga att jag har viss förståelse
              för att man som en enskild riksdagsledamot säger att regeringen
              måste bereda förslagen. Men nu är frågan skarp. Ansvarig minister
              är på plats, vilket är välkommet i sig, och då kan frågan besvaras
              varför vi inte på vårt bord i dag har ett förslag om permanenta
              uppehållstillstånd. Jag hoppas att svaret inte bara blir att den
              förra regeringen inte gjorde tillräckligt bra beredningsarbete
              och att man därför inte hunnit under dessa åtta månader. Jag förstår
              att man gärna använder den krypvägen, så att säga, men det hade
              varit möjligt om man verkligen hade prioriterat detta. Jag vill
              ändå tro att migrationsministern faktiskt menar att han vill göra
              det och tar fram förslag som gäller permanenta tillstånd om det
              är det man vill ha.
            </seg>
            <seg n="2752fb1e">
              Det är de två frågor jag ställer. Hade det varit bättre att vi
              i dag hade ett förslag om permanenta tillstånd att ta ställning
              till än att vi i dag får ta ställning till ett förslag om tillfälliga
              tillstånd och tvingas ytterligare bereda förslag om permanenta?
              Flera borgerliga debattörer har varit inne på att det egentligen
              hade varit bättre med permanenta tillstånd. Vad är åsikten i sak?
              Om åsikten i sak är att det hade varit bättre att i dag ha ett
              förslag om permanenta tillstånd som vi faktiskt kunde ta ställning
              till, varför finns inte det förslaget på bordet?
            </seg>
          </u>
          <note type="speaker" n="aa6ce8ea">
            Anf. 26 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-1" n="e713d7f1">
            <seg n="5a64e046">
              Fru talman! Den här frågan är ganska så enkel att svara på. Direktivet
              handlar, precis som Kalle Larsson mycket riktigt påpekar, inte
              om permanenta uppehållstillstånd för brottsoffer. Något förslag
              om en sådan ny bestämmelse i utlänningslagen som just specifikt
              skulle ta sikte på utlänningar som medverkar i en brottsutredning
              eller en brottsrättegång finns inte intaget i det beredningsunderlag
              som ligger till grund för den proposition som nu behandlas.
            </seg>
            <seg n="c092cc96">
              Anledningen till det är mycket enkel: Den här frågan är föremål
              för utredning. Regeringen gav i juli 2006 Utredningen om översyn
              av bestämmelsen om människohandelsbrottet m.m., som är den korrekta
              beteckningen på utredningen, i uppdrag att analysera och ta ställning
              till om utlänningslagens bestämmelser om permanenta uppehållstillstånd
              behöver kompletteras med anledning av vad som anges i riksdagens
              tillkännagivande. Den här utredningen ska redovisa sitt uppdrag
              senast den 31 oktober 2007. Utredningen ser också över frågan
              om straffbestämmelsen för människohandel och huruvida den behöver
              förändras. Utredningen ska vidare analysera vilka övriga eventuella
              lagändringar som kan behöva göras för att Sverige ska kunna tillträda
              Europarådets konvention om människohandel.
            </seg>
            <seg n="115740f8">
              Min uppgift som statsråd är att se till att de lagförslag som
              presenteras här i riksdagen är väl förberedda, väl underbyggda
              och genomtänkta så att de kan vinna en majoritet i kammaren. Därför
              är också ambitionen att se till att det blir rätt från början.
              Det är alltså rimligt att en utredning som har till uppgift att
              gå igenom och analysera den förutsättning som finns i utlänningslagstiftningen
              får arbeta färdigt. Därför ser det ut som det gör, och jag tycker
              att det är bra så långt.
            </seg>
          </u>
          <note type="speaker" n="f22201a8">
            Anf. 27 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-9" n="4ee171cb">
            <seg n="303d67f1">
              Fru talman! Det där var strängt taget inte svar på någon av mina
              frågor. Jag ska ändå försöka tolka det är lite farligt tidigare
              inlägg från borgerliga debattörer. Där har det ändå funnits en
              vilja att säga att det kanske vore bra med permanenta tillstånd.
              Man har inte definitivt stängt den dörren i alla fall. Det är
              dessutom så att det har riksdagen i enighet beslutat om ska gälla.
              Det är inte så att ministern i sitt beredningsarbete har att ta
              ställning bara till vad alliansbröderna anser. Inte heller behöver
              han, om det skulle föresväva honom, ta hänsyn till vad mitt parti
              eller andra tycker. Han har att också ta hänsyn till ett enigt
              betänkande från riksdagen. Inte en enda ledamot här i kammaren
              röstade emot att det skulle röra sig om permanenta tillstånd.
              Alla slöt upp bakom förslaget att det skulle vara permanenta tillstånd.
            </seg>
            <seg n="2147f02b">
              Vi har ännu inte fått svar på om det är det som ska gälla eller
              inte. Vi har inte fått svar på om ministern faktiskt tycker att
              det riksdagsbeslutet var riktigt eller inte.
            </seg>
            <seg n="4d370405">
              När ministern säger att rätt ska bli rätt från början har han
              förstås teoretiskt rätt i det. Den fråga jag ställer nu: Vad anser
              ministern är rätt? Är det permanenta eller tillfälliga tillstånd?
              Varför är inte början i dag? Ni har ändå haft en del tid på er.
              Det är fullt förståeligt att man ska sitta in de nya stolarna
              och dekorera rummen i sitt eget kansli och så vidare och att man,
              för att jag inte ska vara nonchalant och lite slarvig, också har
              mycket annat att ta itu med när man blir minister och är ny i
              regeringen. Låt mig ödmjukt säga att jag inte har en aning om
              hur mycket det är och kommer förmodligen aldrig att få veta. Men
              varför har den här frågan inte varit en av de första? Det har
              ändå kommit andra förslag på riksdagens bord. Varför är inte början
              i dag? Vad är det egentligen ministern anser vara det rätta tillfälligt
              eller permanent?
            </seg>
          </u>
          <note type="speaker" n="35266109">
            Anf. 28 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-2" n="e713d7f1">
            <seg n="0854c2f8">
              Fru talman! Jag har varit ledamot i denna kammare. Jag vet inte
              när det började bli en tradition att man avbryter pågående utredningar,
              kastar sig från det ena förslaget till det andra. Så var det inte
              i varje fall så länge jag satt här. Om en utredning är tillsatt
              ska det vara mycket starka skäl innan man går in och avbryter
              denna utredning. Varför skulle vi göra det? Utredningen har fått
              ett tydligt mandat. Den har fått en tydligt definierad uppgift.
              Jag har nyss i mitt anförande redogjort för att denna tydliga
              uppgift till utredningen om översyn av bestämmelsen om människohandelsbrott
              redan har kompletterats med det tillkännagivande som riksdagen
              har gjort. Ändå är inte Kalle Larsson nöjd.
            </seg>
            <seg n="ae22405e">
              Jag tror att det handlar om det som Kalle Larsson själv gav uttryck
              för i tidigare replikskifte. Han sade att lagstiftning handlar
              om vilken ordning som bokstäverna ska stå i. Något annat är inte
              viktigt eller angeläget, det är fråga om ordning på bokstäverna.
              Se där gravskriften över ett gott lagstiftningsarbete, Kalle Larsson,
              i eldskrift!
            </seg>
            <seg n="c2ffb98a">
              Jag tycker att det är angeläget och viktigt att den här kammaren
              har bra underlag när man ska fatta beslut. Det åvilar regeringen
              att se till att det ser ut på det viset. Det är också angeläget
              och betydelsefullt för att den lagstiftning som riksdagen sedan
              processar och lägger fram för svenska folket ska vinna gehör och
              acceptans i breda lager. Därför måste man göra saker och ting
              rätt från början, och därför ser det ut som det gör.
            </seg>
            <seg n="e69f3881">
              Min privata uppfattning i den här frågan är av mindre betydelse
              än det som jag nyss har sagt, nämligen att direktiven till utredningen
              redan har kompletterats. Alltså kommer vi sedan, när utredningen
              väl har levererat sitt slutbetänkande, att ha möjlighet att diskutera
              detta i kammaren, i den politiska debatten och i den offentliga
              debatten. Kalle Larsson kommer utan tvekan att delta i den diskussionen,
              och det är väl bra så långt. Men jag tycker inte att man ska gå
              och kasta fram lagförslag på bordet utan att veta vad det är man
              håller på med. Det tycker jag är dålig politik.
            </seg>
          </u>
          <note type="speaker" n="895532c0">
            Anf. 29 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-2" n="af14c5fc">
            <seg n="186bab54">
              Fru talman! Jag blev inte heller riktigt klok på svaret, även
              om det blev lite tydligare underhand. Man kan närma sig det här
              problemet från två olika håll. Antingen utgår man från att huvudsyftet
              är att skydda de människor som har utsatts för slavhandel, ofta
              kvinnor och barn, det som Lars Gustafsson pratade om, eller så
              är huvudsyftet att man ska sätta dit förövarna.
            </seg>
            <seg n="68b193fb">
              Min utgångspunkt är att det är de här människorna som ska skyddas,
              och det är därför som jag anser att de egentligen skulle ha rätt
              till permanenta uppehållstillstånd redan av den anledningen att
              de har varit utsatta för de grova brott som det faktiskt handlar
              om. Men det är inte huvudsyftet enligt direktivet. Där är huvudsyftet
              är att man ska lagföra brottslingarna helt enkelt, och det är
              naturligtvis också bra.
            </seg>
            <seg n="6f5ca122">
              Men när vi i hela EU-området nu har ansett att det här är en
              viktig fråga och att när dessutom den svenska riksdagen har bestämt
              sig för att det ska vara permanenta uppehållstillstånd som gäller
              kan jag inte förstå hur tillfälliga uppehållstillstånd ska kunna
              ge de här kvinnorna och barnen ett ordentligt skydd. Jag menar
              att bara det att de har valt att delta i rättsprocessen kommer
              att sätta dem i en väldigt stor fara när de sedan tvingas åka
              hem igen och kanske träffa samma människor eller liknande människor.
              För mig är det väldigt viktigt att det är permanenta uppehållstillstånd.
            </seg>
            <seg n="fc26212d">
              Därför undrar jag: Varför lämnar regeringen inte ett sådant förslag
              nu när vi har chansen i samband med att vi tar det här direktivet,
              eller varför väntar man inte in utredningen? Varför inte nu?
            </seg>
          </u>
          <note type="speaker" n="930b1f50">
            Anf. 30 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-3" n="e713d7f1">
            <seg n="f9e5e634">
              Fru talman! Den sista frågan är enkel att svara på. Vi måste
              genomföra det här direktivet, för annars kommer vi att behöva
              betala böter till den europeiska unionen, och det är vi inte intresserade
              av att göra. Vi är redan kraftigt försenade med direktivet, som
              skulle ha varit antaget mycket tidigare av riksdagen men som beroende
              på den tidigare regeringens långsamhet och tröghet inte kom fram
              till kammaren.
            </seg>
            <seg n="cb1abd92">
              Som redan konstaterats i debatten här tidigare är det bra att
              direktivet implementeras i lagstiftningen. På det viset blir saker
              och ting tydligare och klarare. Jag har nyss i talarstolen redogjort
              för alla de fördelar som direktivet kommer att innebära när det
              gäller brottsbekämpningsmöjligheterna. Därutöver har vi möjlighet
              att ytterligare komplettera sagda direktiv när utredningen väl
              är färdig, den utredning som vi själva har startat. Det finns
              ingen motsättning mellan de två olika delarna. Det finns ingen
              motsättning mellan att å ena sidan göra det man kan göra genom
              att nu sända direktivet genom riksdagen och att å andra sidan
              göra ytterligare kompletteringar om de är nödvändiga.
            </seg>
            <seg n="8a2f2131">
              Vi har redan i dag en lagstiftning som innebär att Migrationsverket
              efter ansökan av en förundersökningsledare kan bevilja tidsbegränsat
              uppehållstillstånd för en utlänning om det finns behov av hans
              eller hennes medverkan i en brottsutredning eller rättegång. Det
              är det som är det centrala i den här diskussionen, för som Bodil
              Ceballos själv var inne på kan faktiskt en person själv ansöka
              om att få flyktingstatus på någon annan konventionsgrund, och
              det är väl gott så.
            </seg>
            <seg n="25ededeb">
              Jag ska också peka på lite statistik som kan vara värdefull för
              kammaren. Sedan bestämmelsen om tidsbegränsat uppehållstillstånd
              till så kallade bevispersoner infördes i oktober 2004 har Migrationsverket
              redan beviljat drygt ett 50-tal bevispersoner tidsbegränsade uppehållstillstånd,
              och i ca 40 fall har det handlat om människohandelsbrott. Jag
              tycker att dessa siffror är viktiga för diskussionen. Men det
              är alltså endast ett fåtal av de personer som beviljas tillstånd
              som bevispersoner som själva ansöker om permanent uppehållstillstånd
              i Sverige. Det är också en viktig iakttagelse.
            </seg>
          </u>
          <note type="speaker" n="1ef83253">
            Anf. 31 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-3" n="af14c5fc">
            <seg n="b88c4077">
              Fru talman! Då måste man också fråga sig varför de då inte ansöker
              om permanent uppehållstillstånd. Är det för att de anser att de
              inte behöver det eller är det för att ingen upplyser dem om möjligheten
              att söka permanent uppehållstillstånd? Jag är orolig över hur
              det ser ut på den fronten ute på våra polismyndigheter. Jag tror
              att man inte får tillräcklig information om de möjligheter man
              har och att det därför är många färre som väljer att delta i rättsprocesserna.
            </seg>
            <seg n="70f7fee2">
              Nu kan man få uppehållstillstånd i Sverige för olika sorters
              brott under tiden som brottet utreds. Vissa brott är allvarliga
              medan andra är mindre allvarliga, naturligtvis. Det som är skillnaden
              mellan det här direktivet och den lagstiftning som vi har i dag
              är egentligen att det sätts en tidsgräns, om jag förstått saken
              rätt.
            </seg>
            <seg n="036e9f7c">
              Direktivet gäller ju i och med att det redan har trätt i kraft.
              Nu förstår jag också att vi skyndar på det på grund av att vi
              annars kan få böter. Det är tråkigt att det är av den orsaken
              och inte på grund av att det är något som vi verkligen vill göra.
            </seg>
            <seg n="4baa8c4e">
              Hur lång tid dröjer det innan utredningen är klar? När kan vi
              få se ett lagförslag som utgår från att det är permanenta uppehållstillstånd
              som ska beviljas de människor som är utsatta för de väldigt grava
              brott som trafficking är?
            </seg>
            <seg n="0b5d0e1a">
              Jag kan förstå om man inte får asyl om man är här och vittnar
              om det till exempel gäller en bilstöld. Men nu talar vi om något
              helt annat, om trafficking, slavhandel. Vi måste ta detta på allra
              största allvar och skydda de människor som har utsatts för det.
            </seg>
          </u>
          <note type="speaker" n="1365d053">
            Anf. 32 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-4" n="e713d7f1">
            <seg n="e167efc9">
              Fru talman! Först och främst tycker jag att det var väl mycket
              av en slamkrypare från Bodil Ceballos när det gällde frågan om
              varför vi väljer att skicka direktivet till riksdagen nu. Trots
              allt handlade frågan från dig om huruvida det finns något annat
              argument. Det gör det inte, utan det är bara en fråga om att om
              vi inte vidtar och verkställer åtgärderna nu så löper vi risk
              att bötfällas. Det är därför som vi inte väntar ytterligare ett
              år. Det behöver vi inte heller göra, utan vi kan i lugn och ro
              avvakta utfallet av den utredning som redan är tillsatt och ändå
              implementera direktivet, som vi i riksdagen är fullt eniga om
              är väsentligt.
            </seg>
            <seg n="3e5dae50">
              När det gäller frågan om de permanenta uppehållstillstånden är
              det faktiskt endast ett fåtal av de personer som beviljas tillstånd
              som så kallade bevispersoner som själva ansöker om permanent uppehållstillstånd
              i Sverige. Jag tror inte att detta är relaterat till ett informationsbehov
              eller att det är en informationsfråga, för enligt uppgifter från
              polis och åklagare vill flertalet av de här personerna av flera
              olika anledningar lämna landet så snart som möjligt. Migrationsverket
              har hittills bara i fem fall beviljat permanenta uppehållstillstånd
              till personer som tidigare meddelats tidsbegränsade uppehållstillstånd
              som bevispersoner. Det är också statistik som talar sitt tydliga
              språk, tycker jag.
            </seg>
            <seg n="9dfecf6b">
              Grundprinciperna för hanteringen är att det är förundersökningsledaren
              som bedömer om villkoren är uppfyllda innan han eller hon ansöker
              om tillstånd för en utlänning. Ytterst handlar det om besvisvärdet
              hos den enskilde. Annars kan man ju, som vi uppenbarligen är överens
              om, ansöka om asyl på någon annan grund. Det innebär att systemet
              faktiskt fungerar så som det var tänkt. Men eftersom riksdagen
              har lämnat en beställning till regeringen om att se över frågan
              om permanent uppehållstillstånd ska det självfallet ske, och det
              sker i enlighet med det utredningsarbete som jag nu har redogjort
              för.
            </seg>
            <seg n="0b64758d">
              Det är viktigt att understryka att motsättningarna i kammaren
              uppenbarligen är mindre än vad de kan tyckas vara i den här debatten.
            </seg>
          </u>
          <note type="speaker" n="c1ff333e">
            Anf. 33 MAGDALENA STREIJFFERT (s) replik:
          </note>
          <u who="magdalena_streijffert_a5cb2a" xml:id="i-cf9094f94c2d7073-1" n="b1e1c85b">
            <seg n="01a06591">
              Fru talman! Det här är ett direktiv som vi socialdemokrater påbörjade
              arbetet med under förra mandatperioden och som den moderatledda
              regeringen nu fullföljer.
            </seg>
            <seg n="184cbb39">
              Vi står bakom direktivet, men vi skulle kunna ställa oss bakom
              hela betänkandet om vår motion som stärker de utsatta kvinnorna
              ytterligare hade funnits med. Vi är överens om att särskild hänsyn
              ska tas till dessa kvinnors behov av säkerhet och skydd, och vår
              motion säger just att det är av särskild vikt att inrätta speciellt
              anpassade och säkra platser för kvinnor som har fallit offer för
              människohandel i vårt land. Dessa utsatta kvinnor behöver någon
              plats där de kan känna sig trygga, där de kan bearbeta sina traumatiska
              upplevelser och där de vågar ställa upp i en brottsutredning.
              Det är inte alla kommuner som kan erbjuda en sådan säker och trygg
              plats i dag.
            </seg>
            <seg n="e6892174">
              Tycker inte migrationsminister Tobias Billström att det här är
              en så viktig fråga att den borde finnas med i detta betänkande?
            </seg>
          </u>
          <note type="speaker" n="0dfbc55f">
            Anf. 34 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-5" n="e713d7f1">
            <seg n="d3cac09f">
              Fru talman! Först och främst delar jag inte Magdalena Streijfferts
              uppfattning att det här inte finns med i betänkandet. Den som
              läser s. 16 i socialförsäkringsutskottets betänkande nr 7 kan
              konstatera att utskottet självt mycket noggrant har tagit upp
              förutsättningarna för kommunerna att erbjuda de utsatta kvinnorna
              den vård och det stöd som de behöver.
            </seg>
            <seg n="7183f0a0">
              Man hänvisar dessutom till förslag som den regering som jag företräder
              redan har presenterat för kammaren, nämligen när man skriver om
              proposition 2006/07:38, Socialtjänstens stöd till våldsutsatta
              kvinnor . Där har regeringen redan föreslagit en ändring som träder
              i kraft den 1 juli i år, som innebär att det tydligare framgår
              vilket åtagande socialnämnden i den enskilda kommunen har för
              att ge brottsoffer stöd och hjälp, alltså precis den typ av brottsoffer
              som vi pratar om nu.
            </seg>
            <seg n="27c92610">
              Socialutskottet har därtill nyligen ställt sig bakom regeringens
              förslag liksom regeringens bedömning att det krävs en ambitionshöjning
              och ett helhetsgrepp för att kvalitetsutveckla och förbättra socialtjänstens
              stöd. Det handlar alltså inte bara om att peka ut riktning, utan
              det handlar också om att definiera den.
            </seg>
            <seg n="697dd2ce">
              Av detta följer att även om det nämnda förslaget inte explicit
              tar sikte på den nu aktuella personkrets som vi diskuterar här
              i kammaren i dag, kommer skärpningen av kommunernas skyldighet
              att ge stöd och hjälp att vara till gagn för dessa kvinnor även
              i deras egenskap av brottsoffer.
            </seg>
            <seg n="b5831a7d">
              Mitt svar på Magdalena Streijfferts fråga är att det görs mycket,
              att det görs rätt saker, och det sker inte bara i betänkandet
              utan på ett stort antal plan i riksdagen just nu.
            </seg>
          </u>
          <note type="speaker" n="6579d85c">
            Anf. 35 MAGDALENA STREIJFFERT (s) replik:
          </note>
          <u who="magdalena_streijffert_a5cb2a" xml:id="i-cf9094f94c2d7073-2" n="b1e1c85b">
            <seg n="cf5a03a1">
              Fru talman! Det låter som att vi är överens egentligen. Därför
              tycker jag att det är lite märkligt att man inte har bifallit
              vår motion, för den tar upp just de saker som du tar upp.
            </seg>
            <seg n="839f1a86">
              Jag vill ta upp en annan fråga, för det är viktigt att bekämpa
              organiserad brottslighet på många områden, inte bara genom att
              ge utsatta kvinnor särskilt skydd. Flera debattörer har varit
              inne på just de polisiära insatserna, även migrationsministern.
            </seg>
            <seg n="b9bc2ccf">
              Polisen i Sverige har under de senaste sex åren fått ökade resurser,
              och det fortsätter. Där tror jag att vi alla partier är överens.
              Under de senaste tre åren har pengar öronmärkts just för att bekämpa
              människohandel. Men dessa tas nu bort av den moderatledda regeringen.
              Jag tycker att det är märkligt när man säger att detta är en viktig
              och prioriterad fråga. Även om man ökar resurserna är det viktigt
              att ha öronmärkta pengar till just bekämpande av människohandel.
            </seg>
            <seg n="04150bf8">
              Är det bara fina ord som vi har hört i debatten i kammaren i
              dag eftersom man i praktiken inte alltid följer dessa i de politiska
              besluten?
            </seg>
          </u>
          <note type="speaker" n="73cb1d07">
            Anf. 36 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-6" n="e713d7f1">
            <seg n="2f36eef2">
              Fru talman! Det är glädjande att höra att oppositionen instämmer
              i regeringens synpunkter att det behövs mer resurser och pengar
              till polisen. Det hade varit glädjande om man hade gjort det även
              som regering, men efter att ha deltagit i ett antal debatter här
              i kammaren måste jag säga att så faktiskt inte var fallet. Men
              detta är bra.
            </seg>
            <seg n="c2566236">
              Däremot kan det diskuteras huruvida det är rätt och riktigt av
              riksdagen att sätta sig ned och börja peka ut för polismyndigheterna
              exakt hur de ska hantera de ytterligare resurser som de behöver.
              Jag tycker inte att det är rätt. Polisen är utmärkt kompetent
              att hantera den uppgiften på egen hand.
            </seg>
            <seg n="0a7d1453">
              Samma sak gäller för övrigt också Magdalena Streijfferts fråga
              om varför man inte ska skriva kommunerna på näsan exakt vad de
              ska göra. Kommunerna är utmärkt kompetenta att göra det själva
              inom det kommunala självstyret. Däremot är det viktigt och väsentligt
              att peka på kommunernas skyldighet att leverera detta stöd. Detta
              görs också mycket föredömligt av utskottet i texten som jag nyss
              redogjorde för.
            </seg>
            <seg n="2b8cef26">
              Det är inte mer öronmärkta pengar som behövs. Det kan jag säga
              även om jag inte är justitieminister. Det som behövs är tydligare
              och klarare riktlinjer. Det levererar regeringen till polisen
              genom de regleringsbrev och tydliga beslut som regeringen fattar
              på området.
            </seg>
            <seg n="8ad13974">
              Min förhoppning är att vi ska vara överens om att vi måste arbeta
              samfällt för att de utsatta kvinnorna ska få bättre skydd och
              stöd. Det kommer att bli så om ambitionshöjningen som vi nu förespråkar
              från regeringens sida får genomslag ute i landets kommuner, inom
              socialtjänsten och på andra ställen.
            </seg>
          </u>
          <note n="1ca93eea">
            Överläggningen var härmed avslutad.
          </note>
          <note n="ac968bb6">
            5 § Migration och asylpolitik
          </note>
          <note n="9d64f93f">
            Föredrogs
          </note>
          <note type="speaker" n="d55797a3">
            Anf. 37 GÖTE WAHLSTRÖM (s):
          </note>
          <u who="gote_wahlstrom_886810" xml:id="i-a4b737a5a083cdc6-0" n="39dae50b">
            <seg n="79a95f06">
              Fru talman! När riksdagen i dag behandlar regeringens skrivelse
              om migration och asylpolitik kan jag konstatera att en bred majoritet
              i riksdagen står bakom de grundläggande förutsättningarna inom
              politikområdet. När Centerpartiet, Folkpartiet och Kristdemokraterna
              nu helhjärtat sluter upp bakom regeringens skrivelse är det en
              ordentlig positionsförflyttning i förhållande till den hållning
              som partierna tidigare har intagit.
            </seg>
            <seg n="0d484eeb">
              Regeringens skrivelse är ett dokument som beskriver såväl tidigare
              förd politik, med då gällande majoritetsförhållande, som nuvarande.
            </seg>
            <seg n="2fc523a0">
              Jag kan av utskottets beredning konstatera att det på grundläggande
              områden finns en majoritet bestående av fem av riksdagens partier.
            </seg>
            <seg n="4938e4a8">
              Jag som tidigare framhärdat i synen att det finns en bred majoritet
              för den svenska migrations- och asylpolitiken och då klandrats
              av tre av regeringsalliansens partier kan konstatera att dessa
              partier nu gör en helt annan bedömning än för bara ett år sedan.
            </seg>
            <seg n="4c6aa4f1">
              Vän av ordning har säkert skäl att ställa sig frågan om grunderna
              till denna omsvängning, och jag tror mig kunna se den tydligare
              än många av dem som har lyssnat till de tre partiernas retorik
              under tidigare år och debatter eller mött dem utanför riksdagen.
              Jag har inget emot omsvängningen, jag bara konstaterar.
            </seg>
            <seg n="3ffc0b9e">
              I den debatt om regeringens budget och socialförsäkringsutskottets
              beredning av utgiftsområdet som vi förde här i riksdagen före
              jul framförde vi socialdemokrater en viss oro för den beredskap
              som fanns inom regeringen vad gäller läget i omvärlden och den
              svenska asylmottagningen. I de prognoser som då redovisades från
              Migrationsverket framgick att mottagningen skulle öka på ett dramatiskt
              sätt, från ca 23 000 till ca 40 000 asylsökande. Vi kunde även
              konstatera att en stor del av dessa utgjordes av ensamkommande
              barn.
            </seg>
            <seg n="b86a50da">
              Statsrådet Billström framförde då att han och regeringen var
              hoppfulla när det gällde att hantera situationen och att man noga
              skulle följa frågan och återkomma till riksdagen med förslag på
              åtgärder om så ansågs behövligt.
            </seg>
            <seg n="809fb66e">
              Vi kan nu konstatera att regeringen har följt frågan men att
              de åtgärder som utlovades inte har gett effekter på exempelvis
              kommunernas kollektiva vilja att ta emot flyktingar. Det råder
              till exempel stor brist på kommuner som önskar och vill ta emot
              ensamkommande barn.
            </seg>
            <seg n="4be4464e">
              Av aktuell statistik framgår att kurvan för ensamkommande barn
              ligger kvar med stigande utveckling. Under årets första fyra månader
              har 427 barn kommit till Sverige som ensamkommande enligt Migrationsverkets
              uppgifter.
            </seg>
            <seg n="9f42c059">
              Jag är medveten om att regeringen i vårpropositionen har lagt
              in ekonomiska incitament samt förstärkning till ansvariga myndigheter,
              men bedömningen är att detta är i underkant för att kunna skapa
              den stabilitet som är nödvändig och för att barnen ska ges ett
              värdigt mottagande.
            </seg>
            <seg n="0c073823">
              Under våren har jag vid ett antal tillfällen frågat statsrådet
              om vilka åtgärder som ska vidtas för att möta kommunernas och
              de ansvariga myndigheternas oro. Svaren har i stort sett uteblivit,
              men jag har noterat flygbladsutdelning på moderatstämma i Örebro,
              och jag har också konstaterat en hemställan till riksdagens partier
              om ett gemensamt brev ut till kommunerna. Behovet av bred uppslutning
              för detta brev var tydligen inte större än att statsrådet utan
              att besvara några enkla frågor från oss socialdemokrater kunde
              sända ut brevet med endast fem partiers underskrift och utan socialdemokratiskt
              undertecknande.
            </seg>
            <seg n="94e29d33">
              Fru talman! Skrivelsens breda förankring till trots finns det
              ett antal reservationer från oss socialdemokrater i utskottets
              behandling. Vi står givetvis bakom dessa men vill för tids vinnande
              yrka bifall endast till reservationerna 13, 19, 30 och 42.
            </seg>
            <seg n="c2c845b5">
              I samband med utredningen om regelsystemet för framtida arbetskraftsinvandring,
              Kaki, diskuterades frågan om migration i ett bredare perspektiv:
              Asylrätten kontra arbetskraftsinvandring eller ekonomisk migration
              som den ibland benämns. Utredningen såg en fara i sammanblandningen
              av de olika skälen till migration. Man kunde i en förlängning
              se att skyddsskälen under vissa förutsättningar kunde underordnas
              eventuella arbetskraftsbehov. Graden av arbetsförhet och inte
              skyddsskälen skulle kunna bli avgörande för rätten att få stanna
              i Sverige. En majoritet i utredningen ville av detta skäl klargöra
              skillnaden.
            </seg>
            <seg n="f8de6cc1">
              I de uttalanden som regeringen har gjort med anledning av utredningen,
              och även som det framskymtar i skrivelsen, tycks regeringen göra
              en annan bedömning än utredningen.
            </seg>
            <seg n="457c4d85">
              Även om jag vet att Kaki nu bereds inom Regeringskansliet så
              utgör gjorda uttalanden från regeringens sida skäl till att riksdagen
              bör klargöra att en sammanblandning av asyl och arbetskraftsinvandring
              kan få som konsekvens att skyddsskäl underordnas andra skäl för
              uppehållstillstånd. Asylrätten kan undermineras.
            </seg>
            <seg n="4c9d952c">
              Vi har såväl under tidigare års debatt om de papperslösas situation
              som nu efter genomförd process inför den nya instans- och processordningen
              kunnat konstatera att många människor, som fortfarande befinner
              sig i landet som papperslösa eller i asylprocessen, utnyttjas
              av oseriösa arbetsgivare. Som riksdagsledamot får jag ofta signaler
              om personer som arbetar under vidriga förhållanden men som inte
              vågar reagera eller agera på grund av sin utsatthet och beroendeställning
              till arbetsgivaren.
            </seg>
            <seg n="0bf4dbcb">
              Regeringen och samhället i stort har ett ansvar att tillse att
              det regelsystem som finns på arbetsmarknaden följs. Oseriösa arbetsgivare
              måste därför hindras att utnyttja arbetskraft på det sätt som
              i dag sker vad gäller människor i stor utsatthet.
            </seg>
            <seg n="6026d1ea">
              Precis som i det övriga samhället kan vi se att kvinnor i asylprocessen
              löper risk att behandlas annorlunda än män. För att undvika att
              kvinnor diskrimineras eller behandlas annorlunda på annat sätt
              är det av stor vikt att det inom Migrationsverket ges utbildning
              om jämställdhet men också utbildning med särskild inriktning på
              barn.
            </seg>
            <seg n="18fc6842">
              Utbildning sker i viss utsträckning men behöver enligt flera
              källor utvecklas och kompletteras med vidareutbildning på olika
              områden. Vi har här i riksdagen under morgonen kunnat ta del av
              problematiken.
            </seg>
            <seg n="59d4f1e9">
              Som jag tidigare har anfört beräknas antalet asylsökande till
              Sverige uppgå till ca 40 000 personer per år de kommande åren.
              Situationen styrs av den oro som finns på många ställen i världen,
              men kanske speciellt av kriget i Irak.
            </seg>
            <seg n="30a48c37">
              Under tiden den 1 januari till den 22 april var antalet asylsökande
              11 444 av vilka mer än hälften kom från Irak. Mottagandet i landet
              och landets kommuner är en komplicerad men också mycket viktig
              fråga vad gäller ett värdigt mottagande. Signalerna från landets
              kommuner har under året varit oroande. Det gäller inte minst den
              mycket ojämna fördelningen av mottagande som finns mellan landets
              kommuner. På detta område krävs såväl politiska signalsystem som
              ekonomiska resurser.
            </seg>
            <seg n="3bc60f98">
              Regeringen har i den ekonomiska vårpropositionen signalerat om
              ytterligare resurser. Det är dock viktigt att dessa resurser följs
              upp och att kommunerna ges förutsättningar för ett värdigt mottagande
              i de olika led som finns inom politikområdet.
            </seg>
            <seg n="7614bbbe">
              De åtgärder som regeringen har vidtagit vad gäller nedläggning
              av Integrationsverket och överförande av den verksamheten på Migrationsverket,
              länsstyrelserna och kommunerna har till dags datum endast skapat
              frågetecken och viss frustration bland personal inom området.
              För att skapa ett mottagande av bra kvalitet krävs därför resurser
              samt en ansvarsfull fördelning av mottagandet mellan landets kommuner.
            </seg>
            <seg n="60f3717c">
              Fru talman! Situationen i världen är mycket oroväckande, trots
              positivare signaler från bland annat UNHCR i dag än för ett antal
              år sedan. Krig och förföljelser av människor skapar skyddsbehov
              för många människor. Jag är glad att vi i Sverige och Sveriges
              riksdag har en så pass stor samsyn kring de stora dragen i migrations-
              och asylpolitiken. Jag oroas dock av de strömningar av intolerans
              och inhumanitet som skymtade fram under föregående års valrörelse.
              Det är en strömning som vi socialdemokrater varnade för och som
              riksdagens partier bör ha ett förhållningssätt till.
            </seg>
            <seg n="0885a011">
              Stora svängningar inom politikområdet skapar lätt oro ute i samhället.
              Jag är glad att vi nu kan samla en så bred majoritet bakom skrivelsens
              huvuddelar och att kyrkor och föreningsliv enligt uttalanden vill
              sluta upp kring en human migrations- och flyktingpolitik och ett
              värdigt mottagande och integrationsarbete. Riksdagens tidigare
              uttalanden inom detta område tycks ha gett resultat.
            </seg>
            <seg n="69e1a0c1">
              Nu krävs kanske kraft i uttalanden från regering och riksdag
              kring en nationell solidarisk fördelning av ansvaret inom hela
              politikområdet.
            </seg>
          </u>
          <note type="speaker" n="dbaf2b52">
            Anf. 38 KALLE LARSSON (v):
          </note>
          <u who="kalle_larsson_7fdd7a" xml:id="i-f85b33b6c3eb088e-10" n="4ee171cb">
            <seg n="e68f8635">
              Fru talman! Många miljoner människor befinner sig i dag på flykt
              undan krig, förföljelse, tortyr, utsatthet och trakasserier. I
              många av de krishärdar som människor tvingas fly ifrån används
              svenska vapen. Detta, om något, torde stämma till eftertanke.
            </seg>
            <seg n="9ea212d6">
              Människor flyr i dag från Irak. Flera miljoner människor befinner
              sig på flykt undan den folkrättsvidriga ockupation som USA och
              dess allierade genomför med passivt stöd av den svenska sittande
              regeringen. Människor flyr från Afghanistan och den ockupation
              som där också skedde och inleddes i strid mot folkrätten. Människor
              flyr från Libanon och Somalia två andra platser där USA:s anspråk
              på världsherravälde har gjort sig gällande och där man har tagit
              sig rätten att tillsätta och avsätta regeringar efter eget behag.
            </seg>
            <seg n="3148dc11">
              Människor flyr från förtryckets Etiopien. Det är ett land där
              den politiska demokratin i praktiken är avskaffad. Oppositionella
              fängslas och politiska ledare fråntas sina möjligheter att agera
              och kritisera den sittande regimen.
            </seg>
            <seg n="b30e2322">
              Människor flyr från Bangladesh. Människor flyr från Eritrea.
              Människor flyr från många latinamerikanska länder där olika statsapparater
              har utsatt dem för en förföljelse och ett förtryck som de inte
              kan leva med.
            </seg>
            <seg n="b412dc34">
              Jag tror att den bakgrunden är värd att ta med sig när vi i dag
              diskuterar migrations- och asylpolitik.
            </seg>
            <seg n="91810221">
              Svaret på utmaningen borde bli en rättvisare världsordning, att
              utjämna de ekonomiska motsättningar och klyftor som finns i världen,
              att avskriva de skulder som de fattigaste länderna har till Sverige
              och andra länder. Svaret borde bli kamp mot militarismen och att
              verka för nedrustning, att i praktiken inte bara i retoriken avbryta
              den svenska vapenexporten till krigförande länder som i dag är
              ganska omfattande. Svaret borde dessutom vara att välkomna dem
              som tvingas fly från sina hemländer, att välkomna dem till Sverige
              så att de kan få sin konventionsstadgade rätt att söka skydd undan
              förföljelse tillgodosedd.
            </seg>
            <seg n="b558a23b">
              Svaret är än så länge i allt väsentligt ett annat. Svaret är
              fortsatt ockupation. Svaret är krig och fortsatt vapenexport i
              det sista fallet också från Sveriges sida, i de två första med
              passivt stöd från Sverige. Svaret är stängda gränser. De lagliga
              möjligheterna att utifrån söka sig in i EU eller Sverige för att
              få asyl är i dag i det närmaste obefintliga. Människor tvingas
              i stället att ta sig till EU och Sverige på olagliga vägar hänvisade
              till människosmugglare som ibland profiterar på deras utsatthet.
            </seg>
            <seg n="04ce8518">
              Man bygger just nu murarna runt Fästning Europa högre och högre.
              Medan vi pratar tillsätter man snabbinsatsstyrkor inom EU. De
              kallas faktiskt snabbinsatsstyrkor. De ska kunna skickas till
              den del av den europeiska unionen där människor för tillfället
              har hittat en liten glugg att göra det som man har konventionsstadgad
              rätt att göra, nämligen söka sig till ett annat land och få skydd
              undan förföljelse.
            </seg>
            <seg n="d04b65d7">
              Man upprättar kommandocentraler de kallas faktiskt kommandocentraler
              för att omöjliggöra att flyktingkonventionen fungerar i praktiken.
            </seg>
            <seg n="3d8541f1">
              När vi borde se en utveckling mot en rättvisare världsordning,
              ett välkomnande av människor som tvingas fly och fler lagliga
              vägar in i EU ser vi alltför mycket av det motsatta. Det är självfallet
              politiska frågor. Omfattande politiska förändringar är nödvändiga.
              Vi har sett politiska förändringar till det bättre de senaste
              åren. Missförstå mig inte. Det pågår alltså en dragkamp mellan
              dem av oss som vill utöka rätten till asyl och få den att komma
              åtminstone i någon överensstämmelse med internationella konventioner
              och dem som i allt väsentligt svarar på utmaningen med högre murar
              och restriktivare regler och praxis.
            </seg>
            <seg n="f1ba0079">
              Ett exempel på en sådan positiv förändring är den tillfälliga
              asyllagen som för en tid sedan gav tusentals människor möjlighet
              att stanna i Sverige permanent som annars hade varit förvisade
              till ett liv i ovisshet i Sverige eller riskerade att sändas tillbaka.
              Inte för alla jag återkommer till det men för dem som fick stanna
              var det en möjlighet att börja bygga ett bättre liv.
            </seg>
            <seg n="0ffd9ead">
              Nedläggningen av Utlänningsnämnden, en ny mer rättssäker instans-
              och processordning är ett annat sådant positivt exempel. Det saknas
              inte kritik från vår sida mot hur den nya instans- och processordningen
              fungerar. Vi är oroliga över utfallen i olika delar av landet.
              Vi är oroliga för att sekretessen fortfarande inte är löst i en
              del avseenden. Vi är oroliga för att man inte tillräckligt väl
              tar hänsyn till UNHCR:s riktlinjer när man fattar beslut, till
              exempel i fråga om flyktingar från Irak.
            </seg>
            <seg n="dfa3ba3b">
              Det är ändå positiva förändringar. Man måste kunna se det för
              att inse att en politisk förändring är möjlig och för att se den
              dragkamp som pågår.
            </seg>
            <seg n="87e68703">
              I detta betänkande lägger vi fram förslag på en mängd olika områden.
              Jag tror att jag räknade till 49 reservationer. Vi är ensamma
              eller tillsammans med andra partier medskyldiga eller medansvariga
              för 34 av dem. Det ska inte ses som en allmän vilja att vara i
              opposition. Det finns inget egenvärde i detta. Vi är gärna med
              och påverkar betydligt mer än vad vi gör i dag. Detta ska i stället
              ses som ett exempel på att vi på en rad olika punkter inser att
              en politisk förändring är nödvändig. Det handlar om många olika
              saker. Det handlar om att Dublinkonventionen inte borde användas
              på det sätt som görs. Det handlar om att Sverige borde begära
              omförhandlingar av det som kallas för transportörsansvar. Det
              handlar om att man borde få arbeta under hela asyltiden och att
              man borde få svenskundervisning under hela den tid som man befinner
              sig i Sverige. Hur kan det vara en börda att kunna ett språk,
              även om man sedan reser tillbaka?
            </seg>
            <seg n="389c9a9c">
              Jag vill särskilt lyfta fram ett par frågor. Den första gäller
              uppehållstillstånd för papperslösa. Som tidigare talare nämnde
              utnyttjas i dag människor som befinner sig i Sverige utan papper
              hänsynslöst. Det stämmer att de tvingas leva i en skuggtillvaro
              där de inte får sina mänskliga rättigheter tillgodosedda och inte
              får sina rättigheter på arbetsmarknaden tillgodosedda.
            </seg>
            <seg n="0a14ab64">
              Vi är tillsammans med Socialdemokraterna, överraskande nog kanske,
              överens om att man borde se till att människor som är papperslösa
              får bättre möjligheter att agera gentemot arbetsgivare som utnyttjar
              dem. Men den logiken fungerar ju bara om man samtidigt är beredd
              att agera för att dessa människor också ska få tillstånd att stanna
              här. För vem är beredd att använda sig av möjligheten att vittna
              mot en arbetsgivare som man är tvungen att ha som arbetsgivare
              om man sedan inte anses ha rätt att stanna i Sverige? Där tycker
              jag till och med, om jag ska vara helt ärlig, att det ligger lite
              grann i majoritetens argumentation på den punkten att det enda
              logiska här är att agera både för ett stärkt skydd gentemot arbetsgivare
              som utnyttjar människor som är papperslösa och för människors
              möjlighet att permanent få stanna i Sverige. Som jag sade gav
              den tillfälliga lagen tusentals människor möjlighet att stanna.
              Men den innebar också att tusentals människors rättmätiga krav
              på att få möjlighet att bygga en framtid här avvisades.
            </seg>
            <seg n="0753efdb">
              Jag har träffat människor som har levt här i fyra, fem, sex,
              åtta eller tolv år och som kallas ensamstående därför att de inte
              har barn i Sverige, utan de kanske har barn i hemlandet, som om
              det skulle vara lättare att i tiotolv år leva i Sverige och inte
              ens få se eller träffa sina barn.
            </seg>
            <seg n="b8b1197e">
              För rätten att börja bygga en framtid här är det därför nödvändigt
              med en politisk förändring, och jag yrkar därför bifall till reservation
              18 under punkt 15. Det är dags nu att inse konsekvenserna till
              fullo av den tidigare rättsosäkra ordningen och ge papper till
              dem som behöver det.
            </seg>
            <seg n="6eba5f45">
              Fru talman! Jag skulle vilja försöka, även om det inte är lätt
              för mig, jag erkänner det, så att säga lyfta mig lite grann från
              den partipolitiska diskussionen. Jag är för en del av kammarens
              ledamöter känd för att vara en person som ofta partipolitiserar
              och försöker få fram motsättningar. Jag tror att det är nödvändigt
              för en god politisk debatt. Men i minst ett avseende i detta betänkande
              borde vi kunna leta efter en möjlighet att agera samfällt. Det
              handlar om de regler som i dag gäller för möjligheten att återförenas
              med eller att få leva tillsammans med den person som man älskar.
            </seg>
            <seg n="43a5a9d2">
              Jag har under de senaste månaderna stött på fall där människor
              som har varit samlevande och i vissa fall gifta med personer från
              Azerbajdzjan, Etiopien, Angola eller Colombia har fått beskedet
              att man tror på deras beskrivning av att deras förhållande är
              genuint och äkta. Men man säger att för att deras partner ska
              få stanna här i Sverige måste vederbörande åka tillbaka till hemlandet
              för att ansöka om att få komma tillbaka till Sverige och få möjlighet
              att leva med sin partner, detta trots att det i flera av dessa
              fall, som knappast är okända för kammarens ledamöter, finns risk
              för att de personer som reser tillbaka utsätts för förföljelse
              och andra former av trakasserier.
            </seg>
            <seg n="dc863384">
              Jag skulle vilja vädja till kammarens ledamöter att noggrant
              läsa reservation 11 under punkt 10, som jag härmed yrkar bifall
              till. Den reservationen skulle nämligen ge oss en möjlighet att
              låta det vara gällande som egentligen i praktiken är bestämt.
              Det finns ju ett undantag i dag i lagstiftningen som medger att
              om det finns särskilda skäl ska man inte behöva åka tillbaka till
              hemlandet för att söka. Men uppenbarligen behövs det ett beslut
              från denna kammare för att det också ska börja gälla i verkligheten.
            </seg>
            <seg n="43fff30e">
              Fru talman! Vi fick av Göte Wahlström en beskrivning av hur de
              politiska positionsförflyttningarna sker. Göte Wahlström välkomnade
              att det skedde en förändring. Och det kan jag förstå därför att
              det i stor utsträckning är en positionsförändring som närmar sig
              den som Socialdemokraterna tillsammans med Moderaterna tidigare
              har stått för, det som fler partier än vi tidigare har kallat
              en inhuman och rättsosäker asylprocess och flyktingpolitik. Samtidigt
              kan man möjligen notera att Göte Wahlström använder en stor del
              av sitt eget anförande till att stödja förslag som vi gemensamt
              med Socialdemokraterna faktiskt har kommit fram till. Så också
              där sker det väl en liten positionsförändring. Om det sedan bara
              är därför att Socialdemokraterna för tillfället är i opposition
              återstår att se. Jag har sagt det tidigare, och jag säger det
              igen, nämligen att om det ska ske en positionsförändring från
              socialdemokratin i svensk flyktingpolitik vill jag se den bekräftad
              i voteringar i kammaren eftersom det är det som spelar roll. Då
              kommer jag att välkomna den eftersom den hade varit väldigt välkommen.
            </seg>
            <seg n="95f9a1c6">
              Jag ska säga något om de andra partierna. För ett år sedan hade
              kammaren en liknande debatt som denna. Då röstade samtliga borgerliga
              partier för att Dublinkonventionen inte skulle användas så restriktivt
              som i dag. Nu har samtliga borgerliga partier ändrat uppfattning
              och har ingen kritik mot Dublinförordningen. Varför har ni bytt
              uppfattning?
            </seg>
            <seg n="8c6a9d95">
              För ett år sedan i samma debatt krävde Kristdemokraterna, Folkpartiet
              och Centern att begreppet synnerligen ömmande omständigheter,
              som finns i lagstiftningen, skulle ändras till särskilt ömmande
              omständigheter. Vi står bakom ett sådant förslag i dag, varför
              gör inte ni det? Vad är det som har hänt under detta år som gör
              att ni nu har övergett en uppfattning som var så självklar för
              ett år sedan?
            </seg>
            <seg n="cd7fba53">
              För ett år sedan tyckte både Kristdemokraterna och Centerpartiet
              att förvar skulle användas mycket mer restriktivt och att det
              måste finnas en tidsgräns för hur länge man får sitta i förvar.
              Jag måste fråga Kristdemokraterna och Centerpartiet: Varför stöder
              ni inte detta förslag i dag? Det ligger ju här på kammarens bord.
              Det går utmärkt att stödja det förslag som ni för ett år sedan
              tyckte var ett utmärkt förslag.
            </seg>
            <seg n="1a62ee1b">
              Samma partier, Kristdemokraterna och Centerpartiet, tyckte för
              ett år sedan i motsvarande debatt som den som vi har i dag att
              asylvisering var en alldeles utmärkt idé, alltså att man skulle
              kunna söka ett visum för att kunna söka asyl och att man skulle
              öppna en laglig väg in i EU och Sverige för att söka asyl.
            </seg>
            <seg n="36400aa5">
              Min avslutande fråga är: Vad har hänt under detta år som gör
              att Kristdemokraterna och Centerpartiet har övergett denna uppfattning?
              Det kan väl ändå inte vara så enkelt, fru talman, som att man
              nu ingår i regeringen?
            </seg>
          </u>
          <note type="speaker" n="c03994b0">
            Anf. 39 BODIL CEBALLOS (mp):
          </note>
          <u who="bodil_ceballos_1a35e5" xml:id="i-96668f818e1cf8e1-4" n="af14c5fc">
            <seg n="9a6b6f6d">
              Fru talman! När vi i Europa talar om migration talar vi för det
              mesta i termer av att migrationen är ett problem. Vi utgår från
              vårt perspektiv och våra behov i stället för de flyendes verklighet.
              Och vårt behov handlar, som alla i Sverige vet, om en reglerad
              invandring. Det har upprepats många gånger ifrån den här talarstolen.
            </seg>
            <seg n="2fe9d2d3">
              Vi stänger våra gränser mer och mer. Vi inför visum för fler
              länder. Vi hittar på regler för att göra det svårare för människor
              att stanna här. Och vi överlämnar åt EU att harmonisera asyl-
              och invandringspolitiken. I diskussionerna i EU läggs stort fokus
              på migrationsströmmarna från Afrika och hur man ska hindra människor
              från att ta sig in i Europa längs kusterna i söder.
            </seg>
            <seg n="b7cecea5">
              Och visst räddar den här gemensamma kustbevakningen, Frontex,
              liv. Men det är inte dess huvudsyfte.
            </seg>
            <seg n="f4935a37">
              För några veckor sedan berättade jag för migrationsministern
              att jag skulle åka ned till Kanarieöarna och hjälpa de gröna där
              i valrörelsen. Jag skulle också försöka träffa Frontex. Nu kunde
              jag inte träffa Frontex, men däremot hamnade jag mitt i en händelse
              med 99 senegaleser som kom till kusten på Gran Canaria. Man tror
              i alla fall att det var senegaleser, och det var vad dessa människor
              själva sade till mig när jag fick lov att intervjua några av dem.
              De kom med Röda Korsets fartyg som hade tipsats av Frontex spaningsflyg.
              Efter att Frontex har tipsat tar Röda Korset och den nationella
              polisen över. På nolltid riggar man upp en stor mottagning med
              tält och mycket annat i hamnen, och alltihop går väldigt snabbt
              och smärtfritt. Röda Korset har en sjukhusbåt som hämtar upp ute
              på havet. I det här fallet togs ett fyrtiotal personer till sjukhus
              på grund av uttorkning. 22 var barn, varav ett bara sex år.
            </seg>
            <seg n="13671260">
              Jag fick möjlighet att prata med både polisen och flyktingar
              på plats, det vill säga dem som inte snabbt tagits till sjukhus.
              Jag frågade polischefen om Frontex insatser är till nytta. Hans
              svar var att de ju kommer i alla fall. Hans utgångspunkt var alltså
              att Frontex är till för att stoppa inflödet och inte för att rädda
              liv, som vissa andra menar är ett viktigt syfte.
            </seg>
            <seg n="b60e3df7">
              Men det är inte så konstigt att folk kommer i alla fall. Vi i
              Europa har under många sekler exploaterat Afrika och dess resurser,
              både under kolonialismen och därefter. Det handlar inte minst
              om EU med de orättvisa handelsavtal som är mer till nytta för
              européerna än för afrikanerna. Vi köper till exempel rätten att
              fiska i deras vatten. Utanför Senegals kust, där vi alltså tror
              att de här människorna kommer från, drar en europeisk trålare
              upp lika mycket fisk på en dag som det traditionella kustnära
              fisket drar upp på ett helt år. Det traditionella fisket ger också
              arbetstillfällen för människor i Senegal i flera led.
            </seg>
            <seg n="cfebe63c">
              Vår jordbrukspolitik slår ut det afrikanska jordbruket, och vår
              förbränning av fossila bränslen förstör deras möjligheter att
              bruka sin jord, eftersom klimatet blir allt varmare och torrare.
              Klimatpåverkan är en realitet i Afrika redan nu.
            </seg>
            <seg n="39f6f41e">
              Sammantaget är det vi i den rika världen som bär skulden till
              den tragedi som utspelar sig längs de afrikanska kusterna. Därför
              har vi också ett väldigt stort ansvar att i stället för att stänga
              våra gränser söka fler reella lösningar. Det måste ske genom olika
              former av bistånd, där laglig migration är ett av sätten, men
              också genom rättvisa handelsvillkor. Detta är oerhört viktigt
              för att komma till rätta med situationen. Vi måste ju i första
              hand göra det möjligt för människor att förverkliga sina drömmar
              om ett bättre liv i sina hemländer. Kalle var inne på konflikter
              i världen som till exempel leder till att vi har en väldigt stor
              flyktingström från Irak till Sverige. Detta är en annan del av
              det problem som vi har i världen i dag, där väst hela tiden är
              inblandat.
            </seg>
            <seg n="4ef116f8">
              När jag pratade med journalister i Spanien om Frontex trodde
              de att nu kommer den här svenska ledamoten snabbt att åka hem
              till Sverige och tala om att det behövs mer pengar till Frontex
              för att hjälpa till att stoppa inflödet. Men det var inte den
              bilden jag gav. Jag gav dem i stället den bild jag också ger till
              er, nämligen att det faktiskt är vi som bär skulden till det som
              händer. Därför har vi också ett stort ansvar för att rätta till
              situationen i hemländerna i stället för att göra tvärsom och bara
              stänga till. Journalisterna kände för övrigt knappt till att det
              kommer flyktingar hit från Irak.
            </seg>
            <seg n="cea12718">
              Vi har långt kvar till en rättvis värld. Under tiden kommer det
              att komma både politiska och ekonomiska flyktingar till Europa,
              och de som kommer hit ska naturligtvis bli väl bemötta, oavsett
              vad skälet till deras flykt är.
            </seg>
            <seg n="ff65f50d">
              Väl bemötta blir också de allra flesta i Sverige fram till att
              avslagsbeslutet kommer. Det är då skräcken, mardrömmarna och tankarna
              på att stanna kvar ändå kommer. Man lever hellre gömd i Sverige
              än åker tillbaka till krig, misär och förföljelse. Förmodligen
              skulle vi alla ha gjort detsamma om vi hade varit i deras situation.
              Att gömma sig är nämligen ett väldigt svårt beslut. Det är en
              oerhörd psykisk påfrestning, och det leder till väldigt många
              trauman.
            </seg>
            <seg n="069e0856">
              I dag lever ett okänt antal tusen personer här utan papper. En
              del av dem har tillfälliga sådana, men de flesta är helt utan.
              De sökte enligt den tillfälliga lagen men till och med barnfamiljer
              fick ibland avslag. De lever här nu, de konsumerar, de betalar
              hyra, de jobbar vitt eller svart, de har barn i skolan etcetera.
              De är en del av vårt samhälle och bidrar till samhällsekonomin
              precis som alla vi andra. Det vore intressant att räkna på vad
              det skulle kosta samhället om de försvann härifrån och inte längre
              fanns här som konsumenter. Så gjorde man faktiskt i Spanien, och
              man kom fram till att den totala samhällsvinsten var 4 miljarder
              euro.
            </seg>
            <seg n="27efe17b">
              När man regulariserade 800 000 personer i Spanien blev det också
              en ren vinst för staten, eftersom dessa personer började betala
              skatt. Det borde inte vara så svårt att göra detsamma här i Sverige.
              Vad är det vi väntar på? Varför inte låta dem som är här nu och
              som har fått sina ärenden prövade enligt den gamla utlänningslagen
              stanna? Det skulle i längden kanske till och med kosta mindre
              eftersom vi då avlastar Migrationsverket i arbetet med framtida
              ärenden. Vi kommer ju att få så pass många nya flyktingar som
              Migrationsverket behöver jobba med.
            </seg>
            <seg n="f7f1b3e7">
              Det har gjorts olika beräkningar av vad en sådan legalisering
              amnesti tycker jag är fel ord skulle kosta, men dessa beräkningar
              tar endast fasta på kostnaderna och inte ett dugg på vilka besparingar
              eller intäktsökningar det faktiskt kan innebära.
            </seg>
            <seg n="e8e8e08b">
              Jag vill därför yrka bifall till reservation 18 som skulle leda
              till en tillfällig lag som kan ge de papperslösa uppehållstillstånd
              nu.
            </seg>
            <seg n="7b4bec9b">
              I betänkandet aviseras ett lagförslag om lagliga möjligheter
              att komma till Sverige för att få arbetstillstånd här. Det ser
              vi fram emot, och vi hoppas att lagförslaget också kommer att
              innehålla bestämmelser som gör det möjligt att söka arbets- och
              uppehållstillståndet här i Sverige utan att behöva åka hem emellan,
              detta särskilt med tanke på att många lever gömda här, eftersom
              de uppenbarligen inte kan resa hem igen.
            </seg>
            <seg n="da520a11">
              Det är väldigt svårt för dem att vänta till nästa år, eftersom
              de måste lyckas hålla sig undan gränspoliserna som ju på vissa
              håll i landet är väldigt metodiska och jobbar mycket aktivt för
              att skicka hem folk. Jag tycker inte att det borde vara tillåtet
              för polisen att hämta människor direkt utanför sjukhus, skolor,
              mödravårdscentraler etcetera och skicka i väg dem utan att de
              ens hinner hämta sina mediciner, sina pass eller andra personliga
              tillhörigheter. Ibland hinner de inte ens säga adjö. Så sker i
              dag. Man får alltså inte ens åka hem och hämta sina saker. Detta
              händer alltför ofta. Det är en oerhörd brist på respekt för de
              individer som avvisas. Det är inte brottslingar som vi har att
              göra med och som ska utvisas av någon anledning, utan det är flyktingar.
            </seg>
            <seg n="f7d6e307">
              Med tanke på att alla de som nu befinner sig här utan papper
              kommer att kunna söka uppehållstillstånd och arbetstillstånd någon
              gång i en inte alltför avlägsen framtid, föreslår vi ett moratorium
              för avvisningar tills den nya lagen träder i kraft. Vi tycker
              att det vore ett slöseri med resurser att skicka i väg människor
              som redan befunnit sig i vårt land i många år, som kan språket
              och kulturen och som redan hunnit integrera sig i det svenska
              samhället. Jag yrkar därför också bifall till reservation 20.
            </seg>
            <seg n="d952d23f">
              En annan grupp som har hamnat i knipa är, precis som Kalle tog
              upp tidigare, anhöriga. Enligt lagstiftningen har vissa anhöriga
              till personer boende i Sverige rätt att få uppehållstillstånd
              här i landet. Men huvudregeln är att man ska söka hemifrån. Det
              kan i och för sig vara okej, men regeln får inte tolkas så in
              absurdum att man aldrig använder sig av de bestämmelser i förarbetena
              som innebär att man faktiskt i vissa fall har rätt att söka från
              Sverige. Det kan till exempel handla om att det inte finns någon
              svensk beskickning i hemlandet eller att det inte anses skäligt
              att man ska åka hem om man ändå kommer att få tillståndet om man
              söker i Sverige.
            </seg>
            <seg n="5bf601c7">
              Om en person som ansöker tidigare har sökt asyl i landet verkar
              det som om Migrationsverket utgår från att det handlar om ett
              skenäktenskap. Det verkar som om en asylsökande inte förväntas
              förälska sig, gifta sig, skaffa barn etcetera med någon här i
              landet, och det är ju konstigt.
            </seg>
            <seg n="540bcf22">
              Jag ställde en fråga till migrationsministern om det här i vintras.
              Svaret jag fick var att det är Migrationsverket som har bevisbördan
              för att det är ett skenäktenskap och inte tvärtom, att ett beslut
              går att överklaga och att det då är upp till domstolen att ta
              ställning. Nu har jag två fall på gång som har behandlats olika
              av Migrationsverket.
            </seg>
            <seg n="84995eb5">
              I det ena fallet har Migrationsverket fattat ett beslut som inte
              går att överklaga. Mannen i fråga måste åka till Iran för att
              därifrån söka uppehållstillstånd i Sverige. Hur lätt är det för
              en före detta asylsökande att först bli insläppt i Iran och sedan
              bli utsläppt igen?
            </seg>
            <seg n="b4fe32e7">
              Ett annat fall var det jag tog upp i interpellationen som referensärende.
              Paret i fråga gjorde allt det som migrationsministern sade, men
              nu har ändå ett slutligt beslut kommit som innebär att kvinnan
              i fråga måste åka tillbaka till Azerbajdzjan, där det inte finns
              någon ambassad, där hennes före detta man väntar på att få chansen
              att ta död på henne och där myndigheterna inte kommer att ge henne
              det skydd hon behöver. Dessutom vill Migrationsverket skicka i
              väg henne utan pass och i stället med någon dokumentation som
              Migrationsverket utfärdar. Det innebär också att hon inte helt
              obemärkt kan ta sig in i landet. Hennes svenske man kämpar med
              näbbar och klor för att hon ska få göra sin ansökan i Sverige
              och få uppehållstillstånd. Det finns ingen anledning till att
              det inte skulle gå, för lagstiftningen tillåter det. Hon har inget
              pass. Vad ska de göra nu?
            </seg>
            <seg n="29e590af">
              Det här är en fråga som måste få en snar lösning. Utgångspunkten
              ska inte vara att det handlar om skenäktenskap när två människor
              gifter sig eller flyttar ihop. Migrationsverket har bevisbördan
              i teorin, men i praktiken är det fortfarande den enskilde som
              blir tvungen att leda sin kärlek i bevis. Jag yrkar därför bifall
              till reservation 11.
            </seg>
            <seg n="e061b57c">
              Miljöpartiet har under många år drivit kravet att handläggningstiderna
              ska kortas och att man ska få uppehållstillstånd automatiskt om
              ärendet inte har avgjorts inom ett år när det gäller barn inom
              sex månader. Det har blivit mycket bättre än tidigare, men det
              är fortfarande alltför många som får vänta alldeles för länge.
              Därför yrkar jag också bifall till reservation 17.
            </seg>
          </u>
          <note type="speaker" n="2754a87d">
            Anf. 40 MIKAEL CEDERBRATT (m):
          </note>
          <note n="25effd8e">
            Fru talman! Jag yrkar bifall till förslaget i betänkandet och
            avslag på reservationerna.
          </note>
          <u who="mikael_cederbratt_a86c3f" xml:id="i-e3780abf91cb4304-0" n="2eaa8052" prev="i-21688fc5247ed98a-0">
            <seg n="f42c42cf">
              Jag vill börja med att uttala att den nuvarande regeringen och
              alliansen på många områden står för en mycket human människosyn
              i ett brett perspektiv. Det gäller att man har rätt att lära sig
              någonting när man går i skolan. Det gäller att man har rätt till
              trygghet på gator och torg och i hemmet, att man har rätt till
              ett värdigt omhändertagande när man blir gammal, att man har rätt
              till god vård i rätt tid och att man har rätt till asyl.
            </seg>
            <seg n="b1faa33e">
              Jag ska nu uppehålla mig vid målen inom migrationsområdet.
            </seg>
            <seg n="36bfd096">
              Det första målet är att värna asylrätten. Det naturliga är att
              en människa som är på flykt på grund av ras, nationalitet eller
              sexuell läggning ska ha rätten att få en fristad i Sverige. Också
              om det finns välgrundad fruktan för tortyr och kroppsstraff ska
              den möjligheten finnas. Den sista, synnerligen ömmande delen gäller
              hälsa alternativt koppling till Sverige.
            </seg>
            <seg n="bb254e5d">
              Ni kanske undrar varför jag håller på och pratar om det här.
              Vi vet ju detta. Vi kan rabbla det i sängen när vi vaknar mitt
              i natten. Men det får aldrig bli så självklart att vi glömmer
              bort det. Det tål att upprepas gång på gång, inte minst i dessa
              tider när mörka krafter mobiliserar sig.
            </seg>
            <seg n="e8a9a164">
              De övriga tre målen stöder i olika grad asylrätten. Det andra
              målet, reglerad invandring, är till för att vi ska kunna hitta
              dem som mest behöver vårt skydd och att de ska få det. Naturligtvis
              finns också skyddsaspekten att vi som lever i Sverige ska ha viss
              koll på vad det är för människor som inte har så goda syften med
              att komma in i landet. Men det handlar inte bara om att ge asyl
              och skydd, utan också om att se till att människor har möjlighet
              att få ett bra liv i Sverige. Om de inte uppfyller kraven utan
              behöver lämna oss ska de få hjälp med detta.
            </seg>
            <seg n="f6e56ad7">
              Jag går in på ett litet sidospår. Jag vill nämna vikten av att
              man försöker stödja många av de här människorna i deras hemländer,
              så att de inte ska behöva fly. Därför är det viktigt att man kopplar
              ihop olika politikområden och sätter fokus på det internationella
              samarbetet med EU och FN.
            </seg>
            <seg n="cc1bd3b6">
              En reglerad invandring ska kännetecknas av humanism, rättssäkerhet
              och effektiv handläggning. Det kommer ett antal översyner som
              tittar på detta. Reglerad invandring är till för att sortera in,
              inte att sortera ut. På det sättet stöder en reglerad invandring
              värnandet av asylrätten.
            </seg>
            <seg n="b2742232">
              Det tredje målet är arbetskraftsinvandringen. Det faktum att
              människor vill förverkliga sina drömmar och få ett bättre liv
              och deras kreativitet är det som för världen framåt. Men detta
              har också en annan dimension, nämligen att klyftor i världen utjämnas
              och minskas. Vi vet att de människor som arbetar utanför sina
              hemländer skickar pengar tillbaka till en sammanlagd summa som
              är dubbelt så stor som det nationellt samlade biståndet.
            </seg>
            <seg n="4b346877">
              Jag tror att migrationspolitiken, och även integrationen, vinner
              på om den av oss som bor här i landet uppfattas som tydlig, klar
              och transparent. Det är därför jag tycker att vi ska öppna en
              dörr till. Vi ska låta asyldörren vara fredad från dem som vill
              komma hit för att arbeta. Det är naturligtvis en fördel ur handläggningssynpunkt;
              det handlar om hur vi fördelar våra resurser. Det innebär en tydlighet
              gentemot de sökande och dem som arbetar med detta. Men det viktigaste
              tror jag är att det är en start på en bra integration. Människor
              vet varför en viss person kommit hit. Om man renodlar det på det
              här sättet menar jag att det också stöder asylrätten.
            </seg>
            <seg n="e1514d97">
              Det fjärde målet är ökad harmonisering av asyl- och migrationspolitiken
              inom EU. Jag vill ändå hävda att EU i huvudsak är en human aktör.
              Vi behöver sådana i den globala världen. Jag tror att EU i olika
              frågor faktiskt gör skillnad. Den skillnaden kan minska människors
              behov att lämna sitt land. Vi utjämnar flyktingströmmarna för
              de olika medlemsländerna på ett sätt som gör att man får ett bra
              flöde och väl fungerande asylsystem. Jag tror också att samarbetet
              ökar totalkapaciteten att ta hand om asylsökande inom hela EU.
              På så sätt stöder även harmoniseringen asylrätten.
            </seg>
            <seg n="f524e4fe">
              Migrationsskrivelsen är, som åtminstone Göte Wahlström nämnde,
              en historiebeskrivning. Historia är grekiska och betyder att lära.
              Därför ska man läsa den nogsamt.
            </seg>
            <seg n="e3b07eba">
              Jag har haft ett händelserikt år inom området, minst sagt. Den
              tillfälliga lagen upphörde, till glädje för vissa och sorg för
              andra, som någon sade. Den gav en väldig påfrestning på systemet
              och Migrationsverket. Vi har infört en ny instans- och processordning,
              där ledorden är två parter och muntlighet. En utvärdering är på
              gång, men enligt de signaler vi har fått genom de kontakter som
              jag tror att många av oss har haft verkar det som att trovärdigheten
              för asylsystemet har ökat markant.
            </seg>
            <seg n="9a7b406c">
              Vi införde ett nytt mål, att vi ska sträva efter att öka möjligheterna
              till arbetskraftsinvandring. Propositionen är under utarbetande,
              har vi förstått, och kommer när den är väl förankrad. Vi fortsätter
              Europas samarbete och samtal med ursprungsländerna för att ge
              stöd där de behöver det, men också för att människor i de fall
              då de måste lämna vårt land kan göra det under vettiga och säkra
              former.
            </seg>
            <seg n="d0949f95">
              Vi har fått en ny lag vad gäller ensamkommande barn, en lag som
              jag tycker verkar bra. Den delar på uppgifterna. Kommunerna är
              bra på omhändertagande, och det ansvaret har de enligt lagen.
              Staten sysslar med prövningen och har det ekonomiska ansvaret.
              Jag tror också att kommunerna ska göra detta frivilligt. Då blir
              det bäst för de ensamkommande barnen. Det vill jag markera väldigt
              tydligt.
            </seg>
            <seg n="2d7b0e1c">
              Fru talman! Jag vill än en gång yrka bifall till förslaget i
              betänkandet.
            </seg>
          </u>
          <note type="speaker" n="f6d1510f">
            Anf. 41 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-11" n="4ee171cb">
            <seg n="4ef88f8e">
              Fru talman! Låt mig inleda med att säga att mycket till uttryckssättet,
              till språkbruket och till retoriken är lätt att instämma i. Problemet
              under de senaste åren har väl egentligen inte varit hur man beskriver
              den svenska politiken på det här området. Beskrivningarna har
              i allt väsentligt varit ganska positiva. Vi ska ha en human politik,
              vi ska värna asylrätten och så vidare, som det står i de migrationspolitiska
              målen.
            </seg>
            <seg n="fb0dea01">
              Problemet har varit hur verkligheten bakom dessa ord har sett
              ut och fortfarande ser ut. Att säga att man värnar asylrätten
              samtidigt som människor sänds tillbaka till förtryckets Iran,
              till det ockuperade Irak, till Libanon och till alla de länder
              där människor i dag faktiskt riskerar fortsatt förföljelse är
              att tömma orden på allt väsentligt innehåll.
            </seg>
            <seg n="b3b21b71">
              Den första frågan är: Är det inte dags nu för retorik och praktik
              att bli mer samstämmiga? Jag skulle förstås helst se att det var
              politiken som förändrades så att retoriken var det som gällde.
              Men om man nu inte är beredd att göra de politiska förändringar
              som vi har lämnat förslag till här eller andra som går i den riktningen
              i alla fall borde man i så fall inte från Moderaternas sida fundera
              över att beskriva verkligheten såsom den faktiskt ser ut?
            </seg>
            <seg n="138ca5a4">
              Jag vill ställa en fråga till Mikael Cederbratt när jag har chansen.
              Vad vill du göra för att de papperslösa som befinner sig här i
              Sverige i dag, som verkar och lever bland oss, ska få en möjlighet
              till ett bättre liv och en möjlighet att stanna i Sverige? Vilka
              konkreta åtgärder och förslag har du?
            </seg>
            <seg n="cc691cd9">
              Det var en första fråga. Jag återkommer med en till i mitt andra
              inlägg. Det vore bra om kammaren kunde få ett konkret svar. Det
              är många som undrar. Min förhoppning är att du då inte bara hänvisar
              till möjligheten att man någon gång i framtiden eventuellt får
              stanna om man arbetar. Frågan gäller också dem som inte har möjlighet
              att arbeta.
            </seg>
          </u>
          <note type="speaker" n="35789c25">
            Anf. 42 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-6a173f566cf22f56-3" n="2eaa8052">
            <seg n="e9c900af">
              Fru talman! De här orden, som jag säger, och som Kalle Larsson
              till stora delar tycker låter bra vilket beror på att de är bra
              måste ändå upprepas. Vi måste upprepa detta, inte minst i dessa
              tider när det finns andra sanningar som försöker tränga sig på.
            </seg>
            <seg n="895b8593">
              När du talar om att skicka tillbaka måste man sätta in det i
              ett perspektiv där vi har en lagstiftning. Vi har ett migrationsverk
              som tittar på och bereder ärendet och fattar ett beslut. Vi har
              möjligheter till överklagan och en hantering med den nya instans-
              och processordningen i domstol. Det är i alla fall ett stort,
              stort steg för att faktiskt se till att man inte skickar någon
              fel om jag får uttrycka mig på det sättet.
            </seg>
            <seg n="04863fe4">
              Det finns många dimensioner när det gäller de papperslösa. Nu
              har man sagt att en viss sak gäller för att få laglig rätt att
              vara i landet. För att det systemet ska vara trovärdigt måste
              de som inte har uppfyllt de kriterierna lämna landet, först och
              främst frivilligt för så står det. Men annars får de tas ut genom
              att man använder sig av Migrationsverket, polisen eller något
              annat. Det finns en trovärdighetsfråga här. Man kan inte säga
              att vi har de här reglerna och de här lagarna om det samtidigt
              finns folk som inte uppfyller kraven och ändå får stanna kvar.
            </seg>
            <seg n="c25496d8">
              Regeringen försöker i vårpropositionen att göra lämnandet lättare
              bland annat genom ekonomiskt bistånd. Vi för också en diskussion
              om det här med ursprungsländerna, som jag nämnde förut. Det handlar
              om att underlätta för människor att komma dit där de ska vara.
            </seg>
            <seg n="d5ce0fc4">
              Vi har också utredningen Kaki som bereds inom Regeringskansliet.
              Hur remissrundan och propositionen blir vet jag inte i dagsläget.
            </seg>
          </u>
          <note type="speaker" n="1e3e3f36">
            Anf. 43 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-12" n="4ee171cb">
            <seg n="a0f0aea2">
              Fru talman! Låt mig börja med att ställa en annan fråga. Den
              rör de personer som i dag försöker få möjlighet att stanna i Sverige
              och som är sammanboende eller gifta med en person som redan bor
              här. Jag nämnde i mitt exempel att jag har träffat personer som
              har partner från Azerbajdzjan, Etiopien, Colombia och Angola.
              De hänvisas i dag till att återvända till sitt gamla hemland för
              att därifrån söka en möjlighet att komma tillbaka till Sverige
              och leva med den de älskar.
            </seg>
            <seg n="cde6b9d1">
              I dag har Mikael Cederbratt och alla andra här i kammaren möjlighet
              att med en enkel knapptryckning förändra den situationen. Varför
              har ni hittills motsatt er det? Varför anser ni att man till höga
              kostnader och med risk för förföljelse ska fortsätta att återvända
              till sitt gamla hemland när det i många fall är uppenbart att
              de här personerna kommer att få stanna?
            </seg>
            <seg n="165c8d68">
              Jag går nu över till situationen för de papperslösa. Vi har nu
              en rättssäker ordning. Vi kan tänka oss att man hade fattat beslut
              i alla de ärenden som vi här hänvisar till i den ordningen och
              att de hade avgjorts i den nuvarande instans- och processordningen
              med migrationsverk och sedan möjlighet till överklagande till
              domstolar därefter i överdomstolen. Då hade jag möjligen begripit
              Mikael Cederbratts argumentation. Då hade man kunnat hänvisa till
              att de här personerna har fått sina ärenden prövade.
            </seg>
            <seg n="ab806b16">
              Men det är inte det som vi talar om här. Vi talar om de personer
              som har fått sina ärenden prövade enligt den gamla ordningen.
              Både enligt Mikael Cederbratts parti, mitt parti och alla andra
              partier här i kammaren var det en rättsosäker ordning. Det är
              där de här personerna har fått sina ärenden prövade. En del av
              dem har fått det i en andra omgång enligt en tillfällig lag, men
              bara hos Migrationsverket icke hos domstolar.
            </seg>
            <seg n="80917590">
              Jag tycker att Mikael Cederbratt måste svara med någonting utöver
              att bara säga att om man har fått sin sak prövad och det har befunnits
              att man inte ska vara här så ska man åka hem. Vill man inte åka
              hem så skickar vi polisen på folk. Så säger Mikael Cederbratt.
            </seg>
          </u>
          <note type="speaker" n="42d29b2e">
            Anf. 44 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-6a173f566cf22f56-4" n="2eaa8052">
            <seg n="61480adc">
              Fru talman! Jag ska kort kommentera det här med anhöriga. Vi
              för här en diskussion utifrån ett lagstiftandeperspektiv. Grundregeln
              är att man ska söka från hemlandet eller i alla fall utanför Sverige
              och ha detta klart innan man kommer till gränsen. Det finns undantag,
              och jag kan inte kommentera enskilda fall, även om det kan låta
              cyniskt. Utifrån lagstiftningsperspektivet finns ändå möjligheten
              till undantag.
            </seg>
          </u>
          <note type="speaker" n="0c2fc007">
            Anf. 45 GÖTE WAHLSTRÖM (s) replik:
          </note>
          <u who="gote_wahlstrom_886810" xml:id="i-a4b737a5a083cdc6-1" n="39dae50b">
            <seg n="b2efbec8">
              Fru talman! Precis som Mikael Cederbratt sade finns det en historik
              i skrivelsen. Den beskriver en förd politik. Men den beskriver
              också lite grann av framtiden. Det berör jag i två av de reservationer
              som vi har från socialdemokratisk sida. I dem behandlas egentligen
              arbetsmarknadsfrågorna kopplade till skrivelsen.
            </seg>
            <seg n="0bc39efc">
              Den ena reservationen handlar om risken i att graden av arbetsförhet
              skulle få överordnad betydelse i förhållande till skyddsskälen.
              Anledningen till att jag säger detta är att samband med Kakiutredningen,
              det vill säga frågan om arbetskraftsinvandring, lyfts ibland fram
              att man skulle kunna byta spår. Vi har möjlighet att få undantag
              för att kunna få arbeta i Sverige under asylprövningstiden. Om
              man då arbetar och inte skulle få uppehållstillstånd så skulle
              graden av arbetsförhet vara avgörande för om man ska få stanna
              eller inte.
            </seg>
            <seg n="0a36efa3">
              Det skulle vara klargörande att få ett ställningstagande från
              Moderaterna på just det här området. Jag vet ju att det bereds,
              men jag har hört uttalanden från Moderaternas sida när det gäller
              just spårbytet.
            </seg>
            <seg n="a3ff7264">
              Den andra reservationen handlar om den situation som vi är fullt
              medvetna om finns ute i landet. Det finns på arbetsmarknaden ett
              antal oseriösa arbetsgivare som vill utnyttja situationen och
              den utsatthet som många befinner sig i. Det handlar om att inte
              våga ta ställning i fackliga frågor, inte våga ha kontakter med
              fackliga organisationer och att inte våga driva de berättigade
              krav som man har på arbetsmarknaden beroende på den utsatthet
              man har i vissa situationer. Det kan gälla det som Kalle Larsson
              beskrev här om att vara papperslös. Det kan också handla om dem
              som har ett undantag och får arbeta på arbetsmarknaden. De får
              möta arbetsgivaren i stället för att ställa berättigade krav och
              härigenom komma i bättre dager för ett eventuellt uppehållstillstånd
              på grund av andra skäl, det vill säga graden av arbetsförhet.
            </seg>
          </u>
          <note type="speaker" n="3079277c">
            Anf. 46 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-6a173f566cf22f56-5" n="2eaa8052">
            <seg n="0f89bd05">
              Fru talman! Jag börjar med arbetskraftsinvandringen och den fråga
              som Göte Wahlström tar upp om risken för att man blandar ihop
              det hela. Det är precis därför vi tycker att det är viktigt med
              två dörrar. Det handlar om tydligheten. Jag tycker också att det
              är viktigt att skyddsskäl och asylskäl enbart är grundade på det
              som lagen säger.
            </seg>
            <seg n="e9ecc2d0">
              Oseriösa arbetsgivare ska naturligtvis bekämpas. Vi har lagstiftning
              för detta. Det finns skattelagstiftning och andra lagstiftningar.
              Jag tror att det snarare handlar om att de ska användas mer frekvent.
              Jag tror inte att vi behöver några speciella nya lagar om detta,
              inte vad jag kan se i alla fall.
            </seg>
          </u>
          <note type="speaker" n="acf8aec8">
            Anf. 47 GÖTE WAHLSTRÖM (s) replik:
          </note>
          <u who="gote_wahlstrom_886810" xml:id="i-a4b737a5a083cdc6-2" n="39dae50b">
            <seg n="33d8f220">
              Fru talman! Mikael Cederbratt pratar om tydlighet, och det är
              precis det jag efterlyser när det gäller att dra upp skiljelinjerna
              mellan arbetskraftsinvandring och asylrätten. Jag satt själv i
              utredningen om arbetskraftsinvandring. Där har vi tittat på just
              den här situationen och väldigt starkt belyst vad utsattheten
              kan betyda för den enskilda människan. Det gäller även de oklarheter
              som kan uppstå i den mån man exempelvis skulle kunna använda sig
              av spårbytessituationen. Det handlar om att vara asylsökande,
              att få möjlighet att möta den svenska arbetsmarknaden för sin
              språkutbildning och att möta vår kultur. Det är graden av arbetsförhet
              som ska vara avgörande för om man ska få stanna och inte de skyddsskäl
              som var avgörande när man gjorde sin första ansökan om asyl.
            </seg>
            <seg n="7384f8e7">
              Det jag vill ha är just tydlighet, vilket framgår av den reservation
              som jag har yrkat bifall till här i debatten. Majoriteten säger
              att man vill ha tydlighet, och då undrar jag varför man inte möter
              upp den reservation som vi har som just ställer krav på tydligheten
              i systemet.
            </seg>
            <seg n="51c2c454">
              När det gäller oseriösa arbetsgivare är det glädjande att höra
              att man markerar att man mer frekvent ska använda den lagstiftning
              som finns. Vi har en regering som säger att man vill vara väldigt
              rapp på många andra områden, exempelvis när det gäller de arbetslösas
              situation och de sjukskrivnas situation. Då är det glädjande att
              man också mer frekvent vill utnyttja lagstiftningen mot de oseriösa
              arbetsgivare som utnyttjar människor som är väldigt utsatta och
              beroende av en enskild arbetsgivare för sitt framtida liv här
              i Sverige. Det känns bra, och jag tycker att det är klargörande.
              Jag förväntar mig att vi kan följa den utvecklingen här i kammaren
              också fortsättningsvis.
            </seg>
          </u>
          <note type="speaker" n="a8f3b8bb">
            Anf. 48 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-6a173f566cf22f56-6" n="2eaa8052">
            <seg n="e44520d3">
              Fru talman! Tydlighet mellan asylansökan och möjligheten att
              få arbetstillstånd är viktig. Jag säger att den är viktig. Kaki
              är under beredning, och vi får vänta och se vad remissinstanserna
              svarar och hur diskussionen om propositionen blir. Det finns ingen
              anledning att ta ställning i dagsläget.
            </seg>
          </u>
          <note type="speaker" n="48f829a0">
            Anf. 49 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-5" n="af14c5fc">
            <seg n="3d1accf0">
              Fru talman! Jag begärde ordet när Mikael Cederbratt pratade om
              att den reglerade invandringen handlade om att sortera in och
              inte sortera ut. Jag undrar vad du egentligen menar. Ska vi välja
              ut vilka som får komma, och sedan när de väl har kommit kan vi
              sortera dem? Jag vet inte riktigt vad du menade. Jag vill gärna
              att du förklarar det.
            </seg>
            <seg n="d43a6235">
              Sedan tänker jag på en annan sak som du upprepade på en fråga
              från Kalle om den humana och generösa flyktingpolitiken. Du säger
              att det är värt att upprepa det därför att det finns andra sanningar.
              Då undrar jag vad det är för andra sanningar du tänker på. Personligen
              har jag den uppfattningen att vi alltid har sagt att vi har en
              human och generös flyktingpolitik i Sverige. Det är den bild vi
              försöker ge av oss själva, men min uppfattning om vår flyktingpolitik
              är inte att den är human och generös utan att den är väldigt restriktiv.
              Det är den bild jag har haft under många år. Genèvekonventionen
              säger en sak, och vi får hela tiden höra att vi inte uppfyller
              kraven i Genèvekonventionen.
            </seg>
            <seg n="f5c70ebe">
              Jag vill gärna upprepa detta med fredad asylrätt. Det är flera
              som har tagit upp att vi måste ha klara skiljelinjer mellan det
              som gäller asylfrågan och det som gäller arbetskraftsinvandring.
              Vi har ju varit på samma linje som ni när det gäller arbetskraftsinvandring.
              Det är viktigt att man kan komma hit som arbetskraftsinvandrare
              också. Jag skulle vilja veta hur långt ni har kommit i processen
              och när vi kan få ett svar på frågan om när den nya lagen kan
              träda i kraft.
            </seg>
            <seg n="967ae257">
              Jag har en annan fråga också. Jag skulle vilja fråga om ni har
              räknat på de positiva effekterna av migrationen i Sverige också.
              Flyktingar som finns här bidrar till biståndet i sina egna länder,
              men vad bidrar de till i Sverige?
            </seg>
          </u>
          <note type="speaker" n="d946cb8f">
            Anf. 50 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-6a173f566cf22f56-7" n="2eaa8052">
            <seg n="5e638c35">
              Fru talman! Diskussionen om att sortera in och sortera ut handlar
              i positiv bemärkelse helt enkelt om att hitta dem som har skäl
              att stanna.
            </seg>
            <seg n="edbd46c9">
              Jag vill påpeka att det inte finns några inhumana krafter i den
              här kammaren, men de finns utanför i den allmänna diskussionen.
              Det är dem vi måste hantera i någon form. Jag kommer inte att
              nämna något namn eller någon partibeteckning.
            </seg>
            <seg n="9c515f43">
              När det gäller arbetskraftsinvandringen tänker jag vara så ofin
              att jag låter statsrådet Billström eventuellt svara på den frågan
              eftersom jag tror att han är bättre på det än jag.
            </seg>
            <seg n="84bce8b2">
              Jag har inte sett några siffror på vad migration tillför Sverige.
              Däremot är jag, i likhet med dig, övertygad om att den gör det.
              Vi kan bara titta på den FN-rapport som visar att det finns en
              oerhört stor kraft som inte bara är ekonomisk, utan det finns
              också andra värden som gör att migration är bra.
            </seg>
          </u>
          <note type="speaker" n="24ea2bd4">
            Anf. 51 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-6" n="af14c5fc">
            <seg n="43063140">
              Fru talman! Då skulle jag vilja tipsa er om att göra en sådan
              beräkning. Det skulle vara väldigt intressant att se hur det ser
              ut för oss här i Sverige.
            </seg>
            <seg n="88a77997">
              En annan fråga som jag också har gäller detta med anhöriga som
              Kalle tog upp. Jag upplever att det inte är lagstiftningen som
              det är fel på egentligen, utan det är fel på tillämpningen av
              den. Det är redan i dag möjligt att undanta människor när man
              anser att det inte är skäligt att de ska behöva åka till hemlandet
              för att söka uppehållstillstånd där. Det går att göra det i Sverige,
              men Migrationsverket är väldigt hårdnackat i den frågan. Det kan
              vara så att någon har fått stanna med de skälen, men jag känner
              inte till något enda fall. Jag skulle vilja att du utvecklade
              det lite grann. Har ni funderat på att se till att lagstiftningen
              faktiskt tillämpas också?
            </seg>
            <seg n="c5088852">
              När det gäller de papperslösa vet jag att vi har den nya lagstiftningen
              på gång med arbetskraftsinvandring etcetera, men det är rätt lång
              tid kvar innan den kan träda i kraft. Vi har en massa människor
              som nu bor här som vi, om vi vill, skulle kunna ge möjligheten
              att redan i dag få stanna i Sverige. Det skulle avlasta Migrationsverket.
              Det skulle innebära att många människor kan börja arbeta vitt
              och betala skatt etcetera, precis som alla andra. Jag skulle vilja
              veta vad det är som stoppar er från att göra någon form av legalisering
              som man har gjort på många andra ställen i Europa.
            </seg>
          </u>
          <note type="speaker" n="2db6bd67">
            Anf. 52 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-6a173f566cf22f56-8" n="2eaa8052">
            <seg n="7cda6944">
              Fru talman! Jag håller med Bodil Ceballos om att det inte är
              något fel på lagstiftningen, utan att det handlar om tillämpningen.
              Enligt den nya instans- och processordningen är det inte min roll
              att titta på tillämpningen, utan det är egentligen Migrationsöverdomstolen
              som ska fatta den typen av beslut som ska bli vägledande. Jag
              tror att det är viktigt att man har den tingens ordning när det
              gäller sådant här.
            </seg>
            <seg n="635c96db">
              Tyvärr får jag göra dig lite besviken när det gäller den andra
              frågan. Jag svarar att vi får avvakta propositionen.
            </seg>
          </u>
          <note type="speaker" n="6acfaa2d">
            Anf. 53 SOLVEIG ZANDER (c):
          </note>
          <u who="solveig_zander_bb1f11" xml:id="i-ab0cc8bfad99ae37-0" n="e96be326">
            <seg n="b53437ec">
              Fru talman! Dagens debatt om regeringens skrivelse om migrations-
              och asylpolitiken handlar om en gången tids politik. Den visar
              också de förändringar som gjorts i svensk lagstiftning och den
              utveckling som den svenska migrationspolitiken genomgår.
            </seg>
            <seg n="50b8db02">
              Innan jag går vidare vill jag yrka avslag på motionerna och bifall
              till förslaget i betänkandet.
            </seg>
            <seg n="5d987f7b">
              Centerpartiet förespråkar en öppen och generös migrationspolitik.
              Vi vill se ett Sverige som är berett att ta sitt ansvar för dem
              som bäst behöver skydd här i världen. Vi ser också behovet av
              att ha en reglerad arbetskraftsinvandring för att öka möjligheterna
              att komma hit och bygga sig en annan framtid.
            </seg>
            <seg n="dfc662e0">
              Fram till dagens datum har den enda vägen in i Sverige varit
              att söka asyl. Vi i Centerpartiet är därför glada åt den nya regeringens
              vilja att skapa legala möjligheter för att komma till Sverige
              och arbeta. Det ger en helt ny möjlighet för dem som söker omforma
              sin framtid att komma hit. Det stärker rätten för dem som också
              har asylskäl.
            </seg>
            <seg n="63dd8dee">
              Den nya rätts- och processordningen är viktig, för den har inneburit
              att rättssäkerheten har stärkts och att den enskildes rätt att
              föra sin egen talan har blivit viktigare. För Centerpartiets och
              alliansens del är det väsentligt att vi kan hålla uppsatta handläggningstider
              och att vi kan bibehålla rättssäkerheten för att värna människors
              värdighet. Det är värdigheten som kommer först med rättssäkerhet
              och rimlig väntan.
            </seg>
            <seg n="44b2df57">
              Trycket på Sverige som mottagarland har ökat, och det kommer
              att öka under både 2007 och 2008. Det ställer mycket stora krav
              på mottagandets effektivitet, humanitet och värdighet. Det råder
              ingen tvekan om att det finns politiska grupperingar som försöker
              vinna billiga poäng på andras lidande, och som centerpartist vill
              jag verkligen säga att jag känner avsky inför en framväxande främlingsfientlighet.
              Vi måste föra en debatt om värdighet och värna den öppna och humana
              flyktingpolitiken utan att debatten faller ned på en mycket låg
              nivå en sandlådenivå, kan man säga.
            </seg>
            <seg n="ab751b7e">
              Historiskt sett har Sverige mycket att tacka våra invandrare
              för. Det är de som har gjort att vi har kunnat bygga upp vår industristat
              och öka välbefinnandet i vårt land. Invandringen kommer också
              framöver att vara lika viktig, att berika vårt land och att vara
              oss till nytta, för invandrarna medverkar till att skapa fler
              jobb, och det är oerhört viktigt för oss.
            </seg>
            <seg n="13200978">
              I och med att världen blir alltmer integrerad och människor i
              allt större utsträckning rör sig över landgränser för att arbeta
              och leva är det oerhört viktigt att vi kan ta till vara människors
              erfarenheter och göra dem till en fördel för vårt land. Det är
              därför den nya migrationspolitiken är så viktig.
            </seg>
            <seg n="370f0fd1">
              När det gäller de ensamkommande barnen, fru talman, ser jag tyvärr
              hur få kommuner det är som i dag erbjuder dem plats och tar emot
              dem, och det tycker jag är oerhört tragiskt. Tänk er att en förälder
              är så desperat att han eller hon, bara för att ge åtminstone någon
              i familjen en möjlighet att få en tryggare tillvaro, skickar sina
              barn till Sverige. För dem finns det alltså ingen annan utväg
              än att skiljas från den som de älskar mest.
            </seg>
            <seg n="25939bcd">
              Centerpartiet vill självklart respektera det kommunala självstyret
              i detta och inte tvinga någon att ta emot de ensamkommande barnen.
              Därför har vi valt att använda ett positivt politiskt ledarskap
              och försöka påverka våra kommuner att ta emot barnen. Men om det
              visar sig att man inte tar sig an barnen är vi inte främmande
              för att återkomma och diskutera andra lösningar.
            </seg>
            <seg n="dae7229a">
              Förföljelsen på grund av sexuell läggning har också varit ett
              problem. Vi har sett att personer har skickats tillbaka till länder
              där det förekommer. Det finns alltså all anledning för oss att
              återkomma i dessa ärenden om den nya processordningen inte kan
              garantera HBT-gruppens säkerhet och rättigheter i den lagstiftning
              som vi nu har.
            </seg>
            <seg n="815ed635">
              Migrationspolitiken är delad på flera områden. Det gäller dem
              som når Sverige, där vi har ett stort ansvar, och samtidigt vet
              vi att migrationspolitiken är svår att leva upp till och i allra
              högsta grad är viktig. Det finns därför all anledning för oss
              att se över migrationspolitiken globalt sett och ge ett perspektiv
              som inte bara rör Sverige. Vi måste alltså börja med att titta
              på var konfliktens rot finns för att följa ärendet till Sveriges
              gränser och ha en helhetssyn på vad vi kan göra.
            </seg>
            <seg n="20b4713d">
              Därför, fru talman, vill jag återigen med dessa ord hänvisa till
              vad jag sade i början. Jag yrkar avslag på motionerna och bifall
              till förslaget i betänkandet.
            </seg>
          </u>
          <note type="speaker" n="35310419">
            Anf. 54 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-13" n="4ee171cb">
            <seg n="30103c03">
              Fru talman! Det är fascinerande att höra en beskrivning av hur
              politiken borde fungera. Vi hörde flera förslag som låter positiva.
              Det sades att vi borde tänka så här, och vi borde resonera på
              det här sättet men allt både inleddes och avslutades med att man
              yrkar avslag på samtliga förslag till förbättring. Det är en lite
              märklig retorik, får jag säga. Men det är inte min sak att recensera
              retoriken i allmänhet, utan att ställa frågor till den som har
              hållit ett anförande.
            </seg>
            <seg n="5358d1e9">
              Därför skulle jag vilja börja med detta: Precis före valet, vid
              flera tillfällen, träffade jag centerpartister. De sade i alla
              fall att de var centerpartister. De sade: Vi är för en flyktingamnesti.
              Vi vill att de som finns här i dag som har blivit orättvist behandlade
              enligt den tidigare ordningen ska få rätten att stanna i Sverige.
              I dag finns det sådana förslag på kammarens bord och Centerpartiet
              avstyrker dem. Varför gör ni det?
            </seg>
            <seg n="f52dab2d">
              För ett år sedan, när vi hade debatt här i kammaren, ansåg Centerpartiet
              tillsammans med flera andra partier att Dublinkonventionen var
              alltför restriktiv. I dag stöder ni inte sådana förslag. Vad har
              hänt?
            </seg>
            <seg n="277a061b">
              I samma debatt ansåg ni att synnerligen ömmande omständigheter,
              det smala utrymme som i dag finns, skulle ändras till särskilt
              ömmande omständigheter. I dag motsätter ni er ett sådant förslag.
              Varför?
            </seg>
            <seg n="0ae35db2">
              Vid samma tillfälle tyckte ni att det skulle finnas en tidsgräns
              för förvarstagande och att det skulle användas mer restriktivt.
              I dag avstyrker ni sådana förslag. Vad har hänt?
            </seg>
            <seg n="9fc9d3e2">
              För ett år sedan tyckte ni att asylviseringar var en utmärkt
              idé. Vad är det som har hänt under den tid som har gått, det senaste
              året, som gör att ni nu tycker att det är en dålig idé, så dålig
              att ni väljer att här i kammaren avslå sådana förslag?
            </seg>
          </u>
          <note type="speaker" n="1e0e08b1">
            Anf. 55 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-ab0cc8bfad99ae37-1" n="e96be326">
            <seg n="71bd0c5e">
              Fru talman! Det är intressant att Kalle Larsson recenserar vad
              jag säger och också försöker göra sig till tolk av de ord jag
              använder, som naturligtvis är Centerpartiets. Men det får stå
              för dig, Kalle Larsson, och för Vänsterpartiet.
            </seg>
            <seg n="f87d0e46">
              Av de frågor som du tar upp kan jag börja med frågan om amnesti.
              Det är oerhört intressant att titta på vad som hände när vi tillät
              sådan amnesti. Jo, det var några som fick stanna här i Sverige,
              och så var det många som fortfarande inte fick den möjligheten.
              När man då tittar på vilka följderna av det blir får man fundera:
              Var det så himla bra, när vi nu kanske inte nådde dem som vi trodde
              att vi skulle nå med den generella amnestin?
            </seg>
            <seg n="f35509a8">
              Då, Kalle Larsson, när du frågar om vi inte står upp för det
              igen, kan man säga så här: Om det nu inte gav de resultat som
              vi alla förväntade oss, det vill säga att så många fler skulle
              få den här möjligheten, så måste man ju fundera över om vi kan
              hitta andra möjligheter för människor att komma till Sverige och
              börja en ny framtid.
            </seg>
            <seg n="9ceff78a">
              Det är därför vi nu tittar på och hoppas på att den nya lagstiftning
              som vi faktiskt har ska ge ett bättre resultat än den tidigare
              gjorde. Jag måste fråga mig, Kalle Larsson: Tyckte du att det
              man hade tidigare var så mycket bättre än det som nu är föreslaget?
            </seg>
            <seg n="243696e8">
              Man kan ju inte hela tiden ändra på lagstiftningen. Man måste
              ju också följa upp och se att en ny lagstiftning ger resultat.
              Det är ju där vi befinner oss nu.
            </seg>
          </u>
          <note type="speaker" n="6553bffd">
            Anf. 56 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-14" n="4ee171cb">
            <seg n="c1e032ea">
              Fru talman! Det var visst värre ställt än jag trodde. Nu säger
              Solveig Zander inte någonting till försvar för varför partiet
              ändrat position på fem punkter, och hon går till och med så långt
              att hon säger att det förmodligen var fel att införa den tillfälliga
              lagstiftning som Centerpartiet vid det tillfället stod bakom om
              jag nu uppfattar positionen rätt. Om det är positionsförändringen
              från Centerpartiets sida att man inte längre står för flyktingamnesti,
              vilket man gjorde dagen före valet, utan till och med är tveksam
              till den tillfälliga lagstiftning som vi, ärligt talat, till och
              med fick med oss Socialdemokraterna på då har positionsförändringen
              gått så snabbt att jag tror att många centerpartister kommer att
              bli förvånade när de får veta vad som skett. Nu är det möjligt
              att jag missförstod Solveig Zander. Hon får gärna klargöra det
              i sin nästa replik.
            </seg>
            <seg n="684afeec">
              Låt mig också säga att den tillfälliga lagen ju inte var någon
              flyktingamnesti. Det var en tillfällig lagstiftning som särskilt
              inriktades på dem som hade verkställighetshinder och på barnfamiljer.
              Därför är också bifallsfrekvenserna med den tillfälliga lagen
              högre i de grupperna än i andra grupper.
            </seg>
            <seg n="a5057e6e">
              En flyktingamnesti är någonting annat. Den innebär att alla som
              inte gjort sig skyldiga till grov brottslighet och som befinner
              sig i landet före ett visst datum får möjlighet att stanna. Skilj
              gärna på de två förslagen. Vi föreslår alltså inte att man återupprepar
              en tillfällig lag. Den har vi haft, och den var positiv. Den gav
              tusentals människor chansen att bygga sig en framtid i Sverige.
              Det vi nu föreslår, och som ni verkar vilja avslå i kammaren frågan
              gäller just det är möjligheten att faktiskt genomföra det som
              Solveig Zanders parti dagen före valet stod bakom, nämligen att
              de som fått avslag på den tillfälliga lagen, och de som inte varit
              inne i asylprocessen genom ett engångsbeslut, får möjlighet att
              stanna i Sverige.
            </seg>
            <seg n="17e4abe1">
              Klargör nu, Solveig Zander, hur långt förändringen av Centerpartiets
              flyktingpolitik egentligen gått!
            </seg>
          </u>
          <note type="speaker" n="164fe727">
            Anf. 57 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-ab0cc8bfad99ae37-2" n="e96be326">
            <seg n="86e993d6">
              Fru talman! Att diskutera med Kalle Larsson är alltid mycket
              intressant, för han drar sina egna slutsatser om saker och ting.
            </seg>
            <seg n="805e0ecf">
              Jag sade verkligen inte att den förra amnestin var fel definitivt
              inte. Den stod vi upp för, och fram till dagen före valdagen,
              och även efter valdagen, krävde vi att man skulle återinföra möjligheten
              att få amnesti. Men, Kalle Larsson, nu har vi sett resultatet,
              vilket vi ju inte hade sett då. Både du och jag har träffat många
              människor som vi trodde skulle få stanna genom den amnesti som
              vi möjliggjorde men som inte fick det. Då kan man fråga sig om
              vi ska fortsätta att kräva den typen av amnesti trots att den
              inte omfattar dem som vi verkligen vill.
            </seg>
            <seg n="eac9c621">
              Vi menar att den nya process- och rättsordningen nu möjliggör
              för människor att kunna föra sin egen talan på ett helt annat
              sätt än tidigare, och den möjliggör även att man får sin sak prövad
              utifrån andra infallsvinklar. Vi tror på den nya lagstiftningen,
              och därför säger vi att vi måste se vad den ger för resultat innan
              vi gör någonting annat. Man kan inte bara hålla på och ändra och
              ändra, för det ger inte rättssäkerhet. Man måste veta vad man
              har och följa det.
            </seg>
          </u>
          <note type="speaker" n="3b60415d">
            Anf. 58 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-7" n="af14c5fc">
            <seg n="8c79391a">
              Fru talman! Jag har några frågor.
            </seg>
            <seg n="9082d134">
              Solveig Zander talar om de ensamkommande barnen, att man i första
              hand ska försöka få kommunerna att på frivillig väg ta hand om
              dem och att man annars kan tänka sig andra lösningar. Jag undrar
              vilka andra lösningar det handlar om.
            </seg>
            <seg n="03419207">
              Också vi anser att man i första hand måste försöka få kommunerna
              att på frivillig väg ta hand om barnen. Jag tror att det ibland
              brustit i kommunikationen mellan Migrationsverket och kommunerna
              och att man skickat förfrågningar till fel ställen i kommunerna.
              Det är i alla fall den erfarenhet jag har från min hemkommun där
              diskussionen med de kommunala företrädarna hållits ganska levande.
            </seg>
            <seg n="cdfd3d1a">
              Solveig Zander talade även om konfliktens rot och att man måste
              följa ärendet till Sveriges gränser. Hon sade också att vi måste
              se det i ett globalt perspektiv, att inte bara titta på ärenden
              som gäller dem som kommer till oss utan även se dem i stort. Jag
              undrar om Solveig Zander kan utveckla det lite mer.
            </seg>
            <seg n="6d1c44e1">
              Sedan har vi de papperslösa. Kalle Larsson har redan tagit upp
              detta. Jag är inte så dum att jag tror att vi kommer att få igenom
              den reservation om en generell lösning som jag och Kalle har i
              socialförsäkringsutskottets betänkande, eftersom den ju bara omfattar
              våra två partier.
            </seg>
            <seg n="31d96532">
              Jag är en realistisk person, och vi har därför föreslagit en
              annan lösning som ni borde kunna ställa er bakom, nämligen att
              införa ett moratorium fram till dess att den nya lagen träder
              i kraft samt att inte skicka ut de människor som nu lever i någon
              form av nowhere . Det handlar om dem som inte har några papper,
              eller bara har papper för en kort tid framöver, och som väntar
              på att den nya lagen ska träda i kraft för att då kunna söka arbetstillstånd
              i Sverige. Det finns alltså en tid däremellan. Varför inte åtminstone
              ställa sig bakom det moratoriet?
            </seg>
          </u>
          <note type="speaker" n="24b2c4c0">
            Anf. 59 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-ab0cc8bfad99ae37-3" n="e96be326">
            <seg n="10ebb16e">
              Fru talman! Frågan gällde andra lösningar för ensamkommande barn.
              Det var bra att du nämnde din hemkommun, Bodil Ceballos, för det
              viktiga just nu är att se vad det blir av länsstyrelsernas möjligheter
              att samtala med kommunerna och få kommunerna att förstå vad det
              handlar om. Jag måste uppriktigt säga att min hemkommun, Enköping,
              tack vare mer information, och kanske också genom min ringa medverkan
              ska jag väl säga, förstått att man kan göra en insats i stället
              för att tro att det här är det svåraste som finns. Där har man
              nu hittat en lösning, och det är väl bland annat det som just
              är en annan lösning. Det handlar om mer information och om att
              på ett helt annat sätt än hittills hjälpa kommunerna. Utan att
              gå händelserna i förväg kan jag lämna den informationen till dig
              i dag.
            </seg>
            <seg n="772219bd">
              När det gäller det globala perspektivet som togs upp, att det
              inte bara handlar om att titta på dem som kommer till Sverige,
              så är det självklart. Det är därför vi från Centerpartiet stöder
              och uppmuntrar tanken att använda EU på ett helt annat sätt än
              i dag just för att vidga våra vyer och få ett större tryck bakom
              när vi tittar på vår omvärld och ser vad vi kan göra för flyktingströmmarna
              över världen. Det är jätteviktigt. Sverige är ett litet land,
              men tillsammans kan vi i EU, och genom EU, skapa ett mycket större
              tryck.
            </seg>
            <seg n="fafc5b31">
              Jag hinner inte säga mer i denna replik.
            </seg>
          </u>
          <note type="speaker" n="5c4efd4f">
            Anf. 60 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-8" n="af14c5fc">
            <seg n="e3d3d6f5">
              Fru talman! Solveig Zander kan återkomma till frågan om moratoriet
              i sin nästa replik.
            </seg>
            <seg n="35c6b200">
              Solveig Zander tog upp EU och det globala perspektivet. Jag tycker
              kanske att vi är alldeles för passiva vad gäller att använda EU.
              Man säger att EU ska fixa det här. Vi lämnar det till EU så ordnar
              det sig. Så säger man i de flesta länderna i EU.
            </seg>
            <seg n="51b3da74">
              Jag menar att vi ska påverka EU i den diskussion som förs. Vi
              ska också använda oss av och påverka FN eftersom det är en global
              fråga. Den gäller inte bara EU-länderna. Det är inte vi som ska
              stänga in oss eller öppna gränserna gemensamt, utan detta är en
              oerhört stor fråga där alla länder måste vara med i diskussionerna.
              Jag tror att FN är den plats där vi allra mest måste diskutera
              dessa frågor.
            </seg>
            <seg n="e4fcb96d">
              I och med att vi är med i EU måste vi även använda vår möjlighet
              att påverka. Jag upplever att det förekommer mycket av stäng till
              bland företrädarna för andra länder. Man är rädd för migrationen,
              rädd för att den ska påverka vårt välstånd i EU.
            </seg>
          </u>
          <note type="speaker" n="cf77bbe4">
            Anf. 61 SOLVEIG ZANDER (c) replik:
          </note>
          <u who="solveig_zander_bb1f11" xml:id="i-ab0cc8bfad99ae37-4" n="e96be326">
            <seg n="4a996a39">
              Fru talman! I dag på EU-dagen kan jag verkligen höja en fana
              för EU och för de möjligheter som vi måste ta till vara i EU.
              Jag vet, och jag förmodar att även Bodil Ceballos vet, att vår
              migrationsminister driver dessa frågor både i EU och i ett globalt
              perspektiv. Om du uppfattade det som att jag ansåg att vi bara
              skulle verka i EU är det inte alls så, utan vi måste använda EU
              för att påverka övriga världen. Där är självklart FN jätteviktigt.
              Vi vet att våra sändebud i FN jobbar mycket med frågor om migration,
              invandring också utifrån andra länders perspektiv. Det är viktigt
              att vi gör det i de stora sammanhangen. Det är där vi kan få genomslag.
              Det gäller inte minst biståndspolitiken. Den är viktig i sammanhanget.
            </seg>
            <seg n="b1b9095f">
              Jag ska försöka svara på den fråga du tog upp innan. Det gäller
              vad som händer under den mellanliggande tiden. Rättssäkerhet är
              A och O. Man ska veta vad man har att rätta sig efter i dessa
              frågor. Det förmodar jag att även Miljöpartiet håller med om.
              Skulle vi nu tillfälligtvis införa en möjlighet, under en mycket
              begränsad tid, ifrågasätter jag rättssäkerheten i den processen.
              Jag ifrågasätter också att den möjligheten skulle komma nu för
              en sådan kort tid. Det handlar om människor som under en längre
              tid har försökt att stanna kvar och som har fått åka tillbaka.
            </seg>
          </u>
          <note type="speaker" n="299412cd">
            Anf. 62 FREDRIK MALM (fp):
          </note>
          <u who="unknown" xml:id="i-1aedd35ba9e4dd7a-3" n="1385481f">
            <seg n="ea543354">
              Fru talman! Det här är en viktig debatt. På programmet stod det
              att det innan denna debatt skulle vara en debatt om ett betänkande
              från skatteutskottet. Det fanns inga anmälda talare till den debatten.
              Till den här debatten finns många anmälda talare. Den i grunden
              väsentliga skillnaden mellan det här politikområdet, migration
              och flyktingpolitik, och till exempel ett skattepolitiskt område
              eller något annat politikområde är att om våra myndigheter fattar
              ett felaktigt beslut rörande en person som till exempel ansöker
              om uppehållstillstånd, om informationen som ligger till grund
              för ett visst beslut inte är korrekt, om en person avvisas eller
              utvisas från Sverige fast vederbörande egentligen borde ha rätt
              att få stanna i vårt land, riskerar konsekvensen att bli förödande.
            </seg>
            <seg n="f6ca2712">
              Det handlar om kött och blod. Det handlar inte om en felaktig
              kontrolluppgift i någon deklaration eller så. Det handlar inte
              om att en myndighet fattar ett felaktigt beslut som alltid går
              att korrigera. Vi har att göra med en situation där världen ser
              ut som den gör i dag med krig, förtryck och förföljelse. Det finns
              nationalstater som på olika sätt förfogar över territorier med
              olika system och där rörlighet och annat regleras. I förlängningen
              leder detta till alla dessa bedrövelser i form av krig, förtryck,
              flyktingströmmar och så vidare. Konsekvensen blir att människor
              far illa.
            </seg>
            <seg n="26046f70">
              Även om det finns stora skiljelinjer är i grund och botten alla
              partier i Sveriges riksdag överens om att vi som en demokratisk
              nation måste ta ett solidariskt ansvar att hjälpa människor. Sedan
              finns det skillnader. Det finns skillnader i form av hur långt
              man är beredd att gå i vissa frågor. Det finns skillnader i sakfrågor.
              Det finns skillnader i utgångspunkten i synen på arbetskraftsinvandring
              och mycket annat. Men i grund och botten måste den svenska politiken
              vila på framför allt ett viktigt ord, nämligen rättssäkerhet.
              Fattas ett felaktigt beslut om en person i Sverige, som har känt
              förtrycket in på sin bara hud, blir konsekvensen av detta en avvisning,
              kanske tillbaka till tortyr, Evinfängelset i Teheran eller någon
              annanstans och den plåga som därefter följer. Det är givetvis
              något som vi i en demokratisk institution, ett parlament i den
              fria världen, inte på något vis kan acceptera att vi har bidragit
              till.
            </seg>
            <seg n="9ed5befd">
              Detta är utgångspunkten för migrationspolitiken för mig som liberal
              och demokrat. Men det handlar också om att när Sverige i dag har
              en stor flyktinginvandring, när vi kan läsa i våra tidningar att
              det kommer många tusen fler människor till Sverige än tidigare,
              från krigets Irak, Afghanistan, Somalia, är det mycket viktigt
              att vi politiker, alliansregeringen och oppositionen, står upp
              för att den grundläggande utgångspunkten för migrations- och flyktingpolitiken
              är rättssäkerheten. Det innebär att om man har skäl att stanna
              i Sverige har man rätt att få göra det, oavsett om det kommer
              40 000 eller 4 000 människor till Sverige.
            </seg>
            <seg n="96e29e04">
              I debatten i våra medier sker i dag en fokusering på antal och
              på budgetsiffror. På olika sätt skapas en bild, en uppfattning,
              i Sverige av att det är när det kommer många människor som påfrestningarna
              blir stora och att det är då invandringen borde begränsas. Men
              faktum är att det är när det är krig eller det sker förföljelse
              runt om i världen som det humanitära ansvaret, vårt solidariska
              ansvar, blir ännu viktigare än annars.
            </seg>
            <seg n="3fc86696">
              Därför menar vi i regeringen att det gemensamma ansvaret innebär
              att alla kommuner ställer upp och tar emot ensamkommande flyktingbarn
              och ställer upp för de människor som får permanent uppehållstillstånd.
              Vår migrationsminister arbetar mycket aktivt inom sitt parti och
              har till och med arrangerat bokbord jag gjorde det en gång i tiden
              för Liberala ungdomsförbundet på kommundagarna hos Moderaterna.
              Det hedrar vår migrationsminister. Han arbetar aktivt för att
              alla ska ta ett gemensamt ansvar.
            </seg>
            <seg n="24620b53">
              Om kommunerna inte tar det gemensamma ansvaret blir konsekvensen
              att hela den moraliska grunden för vår migrationspolitik steg
              för steg försvagas. Det innebär att några tar mycket ansvar och
              andra tar mindre ansvar. Detta är förstås en utveckling som på
              sikt innebär att asylrätten också kanske till och med hotas i
              Sverige. Trycket på att inte ta emot lika många människor kommer
              att öka eftersom många kommuner anser att de inte klarar ansvaret.
              Därför menar jag vilket jag har uttalat tidigare att frågan givetvis
              kommer att fortsätta att vara brännhet i debatten så länge som
              vi inte tar det gemensamma ansvaret.
            </seg>
            <seg n="e1efe205">
              Detta gäller givetvis också i Europeiska unionen. Det kommer
              fram många olika frågor som är viktiga att ta itu med. Det gäller
              Dublinförordningen, och det handlar om transportörsansvaret. Det
              handlar till exempel om att EU just nu förhandlar med en stat
              om medlemskap samtidigt som människor flyr därifrån. Jag tänker
              på kurder från Kurdistan i Turkiet. De avvisas i dag regelmässigt
              fastän praxis innan EU-förhandlingarna påbörjades var annorlunda.
              Det finns många saker inom Europeiska unionen som vi måste ta
              itu med.
            </seg>
            <seg n="a78ec29e">
              Den förra regeringen gjorde inte särskilt mycket. Man hade en
              EU-minister som praktiskt taget aldrig besökte Bryssel, och man
              hade två stödpartier som ville lämna Europeiska unionen. I den
              regering vi har nu, vår alliansregering, finns en stark uppslutning
              kring att det svenska medlemskapet är viktigt. Det finns en uppslutning
              kring att vi måste använda vår röst för att påverka EU. Denna
              regering har större möjligheter att också kunna påverka migrationspolitiken
              i Europeiska unionen i en positiv riktning. Därför måste vi tydligt
              fortsätta detta arbete.
            </seg>
            <seg n="1f72e18d">
              I grund och botten, fru talman, förutsätter möjligheten att skapa
              ett samhälle för alla människor, ett samhälle där människor upplever
              att de kan lita på staten och myndigheterna, rättssäkerhet i asylprocessen
              och att man tar ett gemensamt ansvar i Sverige och i Europeiska
              unionen. Detta vill denna regering arbeta för.
            </seg>
          </u>
          <note type="speaker" n="686a9a2d">
            Anf. 63 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-15" n="4ee171cb">
            <seg n="5d5192da">
              Fru talman! Fredrik Malm nämnde inledningsvis några länder: Irak,
              Afghanistan och Somalia. Det är tre länder där krig har drivit
              människor på flykt. Det är krig som i allt väsentligt har utövats
              med USA:s direkta medverkan eller stöd. Ödmjukt kan man efterfråga
              en kritik av den internationella politiken. Det är kanske inte
              så konstigt att den inte kommer från Fredrik Malm. Han har annars
              gjort sig känd här i kammaren och inte minst vid andra tillställningar
              för att vara den som efterfrågar ytterligare krigshandlingar de
              numera bevingade orden: Jag säger inte USA ut ur Irak, jag säger
              USA in i Iran. Det gjorde sig Fredrik Malm senast känd för.
            </seg>
            <seg n="26db2782">
              Jag skulle egentligen vilja ställa en fråga till Fredrik Malm,
              och det är: Är du nöjd? Jag ställer den frågan till Fredrik Malm
              därför att det finns inte ett enda förslag till förändring av
              svensk politik från Folkpartiets sida i den debatt vi i dag har.
              Det finns inte ett enda förslag till förändring. Det finns inga
              motioner. Man har inte drivit fram någonting mer än regeringsmedverkan.
            </seg>
            <seg n="522d17b1">
              Fredrik Malm ger ändå i talarstolen intryck av att han inte tycker
              att allting är alldeles utmärkt, utan att det finns problem, ett
              ansvar att ta och så vidare. Varför inte också komma med några
              konkreta förslag?
            </seg>
            <seg n="2dbb52ff">
              Låt mig ge några tips från coachen på förslag som du skulle kunna
              stödja, som ditt parti så sent för några månader sedan eller för
              ett år sedan stödde. Då stödde ni en allmän amnesti. Varför gör
              ni det inte i dag? Förra året i den här debatten stödde ni att
              man skulle ändra synnerligen ömmande omständigheter, denna smala
              lilla väg till asyl, till särskilt ömmande omständigheter. Då
              var ni kritiska till hur Dublinkonventionen användes.
            </seg>
            <seg n="cffe9e01">
              De här tre sakerna, som så sent som för ett år sedan var er egen
              politik, har ni i dag möjlighet att rösta för igen. Har ni några
              egna förslag? Varför kan ni inte ställa upp åtminstone bakom det
              ni har tyckt tidigare?
            </seg>
          </u>
          <note type="speaker" n="e489ebcf">
            Anf. 64 FREDRIK MALM (fp) replik:
          </note>
          <u who="unknown" xml:id="i-1aedd35ba9e4dd7a-4" n="1385481f">
            <seg n="d99ad704">
              Fru talman! I grund och botten är det så att om man lyssnar på
              en annans anförande kan man notera det som sägs. Om man är mer
              intresserad av att sitta och fila på sina egna repliker och tycker
              att det är det centrala i debatten blir det en annan sak.
            </seg>
            <seg n="a31fbaab">
              Jag nämnde två mycket centrala punkter i mitt anförande. Den
              första var rätten att kunna flytta till Sverige för att arbeta
              här, arbetskraftsinvandring. Det skulle innebära att Sverige blir
              ett mer öppet land, att pressen och trycket på flyktingpolitiken
              och asylförfarandet minskar då människor kan komma lagligt till
              Sverige och få stanna här. I förlängningen innebär det att vi
              värnar asylrätten.
            </seg>
            <seg n="b1518e3b">
              Detta är Vänsterpartiet emot. Ni anser att det inte är okej att
              flytta till Sverige och jobba här, såvida man inte flyttar till
              Sverige och jobbar olagligt här och är papperslös. Dem värnar
              ni om men inte dem som flyttar till Sverige lagligt för att jobba
              här.
            </seg>
            <seg n="00bfd5e6">
              Det andra som jag nämnde var det gemensamma arbetet i den europeiska
              unionen. Där står ju ni i Vänsterpartiet för att Sverige ska lämna
              unionen. Då är frågan: Hur klarar man frågan om att få en human
              flyktingpolitik inom EU? Hur klarar man de tuffa debatterna om
              hur EU ska få en politik där människor som söker sig till unionen
              från olika håll från Östeuropa, Nordafrika och Mellanöstern kan
              få en framtid här om man i grund och botten menar att det här
              samarbetet inte är så viktigt och att vi kan stå utanför det?
            </seg>
            <seg n="ba4784de">
              Man står här i kammaren och säger: Med en enkel knapptryckning,
              kära vänner, kan du, du och du få stanna. Då tror jag att man
              har missuppfattat vad det här handlar om. Det är inte så enkelt.
            </seg>
            <seg n="910f32c8">
              Det handlar om att vi måste forma en politik där vi har en praxis
              som fungerar, där vi har en lagstiftning som är rimlig, där vi
              har bedömningar och utbildad personal inom våra myndigheter, där
              vi har landinformation som fungerar, där vi har en sekretesslagstiftning
              som fungerar. Det handlar inte bara om en knapptryckning, Kalle
              Larsson. Det är betydligt mer komplicerat än så.
            </seg>
          </u>
          <note type="speaker" n="36ae21f1">
            Anf. 65 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-16" n="4ee171cb">
            <seg n="e23a9d82">
              Fru talman! Fredrik Malm vill göra det mer komplicerat än så.
            </seg>
            <seg n="7adfd64a">
              Vad är det för konkreta förslag vi har fått höra? Jo, det är
              dels arbetskraftsinvandring, där det inte finns något konkret
              förslag att ta ställning till i dag. Där hade jag alltså rätt.
              Det är dels att vi ska verka inom EU, lite mer i allmänhet.
            </seg>
            <seg n="fba117d1">
              Okej. Då är alltså beskedet till den asylsökande som i dag riskerar
              avvisning till Iran: Du får stanna om du kan skaffa ett arbete.
              Eller också är beskedet: Vi ska snacka med de stora killarna i
              EU så ska vi se om du så småningom får stanna.
            </seg>
            <seg n="ad261ea8">
              Är beskedet till de hungerstrejkande kurder från Turkiet som
              just nu finns borta vid Sergels torg, om Folkpartiet fick bestämma,
              att de borde få stanna här om de kunde skaffa ett arbete?
            </seg>
            <seg n="63777aae">
              Frågan är konkret. Jag begär inte att Fredrik Malm ska ta ställning
              till enskilda ärenden. Det är alltid problematiskt att göra det.
              Det tycker jag också. Däremot måste väl människor som fortfarande
              uppfattar Folkpartiet som ett liberalt parti leta i Fredrik Malms
              anföranden efter vad det är Folkpartiet vill göra när man nu talar
              så väl om att det borde vara en annan ordning. Då borde Fredrik
              Malm kunna svara på de väldigt konkreta frågor jag ställer.
            </seg>
            <seg n="6ec4771f">
              Ni har i dag chansen att ta ställning för den politik ni företrädde
              för mindre än ett år sedan, att ändra synnerligen till särskilt
              ömmande omständigheter och vidga möjligheten för fler att få stanna
              den vägen, att kritisera och kräva en förändring av Dublinkonventionen
              och den vägen se till att fler ärenden kan prövas i Sverige, att
              ta ställning för papper åt de papperslösa, som ni så sent som
              dagen före valet också företrädde.
            </seg>
            <seg n="69c7f3a8">
              Fru talman! Jag undrar vad det är som förhindrar Fredrik Malm
              att ta ställning för den politik han tidigare företrädde. Är det
              så enkelt att Fredrik Malm har ändrat uppfattning? Eller är det
              bara det att han har tystnat inför den moderatledda flyktingpolitiken?
            </seg>
          </u>
          <note type="speaker" n="f4456fe0">
            Anf. 66 FREDRIK MALM (fp) replik:
          </note>
          <u who="unknown" xml:id="i-1aedd35ba9e4dd7a-5" n="1385481f">
            <seg n="bd833310">
              Fru talman! Jag undrar vilket besked Kalle Larsson är beredd
              att ge till de människor som i dag säger att de har ett jobb i
              Sverige och vill stanna i Sverige. Ditt besked till dem, Kalle
              Larsson, är att ni i Vänsterpartiet i socialismens och marxismens
              namn och i kampen mot de besuttna säger att de inte har rätt att
              flytta till Sverige för att arbeta.
            </seg>
            <seg n="0ce5d692">
              Oppositionen är ganska splittrad här. Socialdemokraterna har
              i grunden en negativ inställning till arbetskraftsinvandring och
              tycker dessutom inte att de papperslösa ska vara med i facket.
              Miljöpartiet har uppfattningen att arbetskraftsinvandring i grunden
              är någonting positivt och står upp för de papperslösa. Vänsterpartiet
              tycker att man ska stå upp för de papperslösa men inte ge rätt
              till människor som inte har papper att flytta till Sverige och
              få papper och arbeta.
            </seg>
            <seg n="a224809b">
              Det finns en splittring här som egentligen har den enda essensen
              att man värnar någon form av svensk hegemoni, i grund och botten
              en fackligt-intresse-hegemoni, framför de människor som vill flytta
              till Sverige och arbeta. Det är ditt besked, Kalle Larsson.
            </seg>
            <seg n="b03c26ce">
              Den här diskussionen handlar också om att de saker som Sverige
              har ställt upp på inom ramen för vårt EU-samarbete i grunden gäller
              ett samarbete som är viktigt. Det är i grunden ett samarbete som
              jag tror att de allra flesta människor, möjligen inte Kalle Larsson
              själv, värnar om.
            </seg>
            <seg n="6f76070f">
              Men det finns också avigsidor i EU i dag. Det finns nationella
              parlament där xenofoba, rasistiska och främlingsfientliga krafter
              är starka och driver politiken i en mer restriktiv riktning. Det
              finns en brist på transparens inom EU-politiken, vilket innebär
              att det är ett väldigt mödosamt arbete att förändra den.
            </seg>
            <seg n="2b0ee2be">
              För att vi ska klara de riktigt stora utmaningarna med flyktingströmmar
              handlar det om ett gemensamt ansvarstagande, inom ramen för arbetet
              inom FN:s organ UNHCR, för att få en gemensam migrationspolitik
              inom hela EU. Trots de brister vi ser måste vi arbeta för detta.
              Då kan man inte bara säga stay out of it , vi går ur.
            </seg>
          </u>
          <note type="speaker" n="0a4781fa">
            Anf. 67 LARS GUSTAFSSON (kd):
          </note>
          <u who="lars_gustafsson_079038" xml:id="i-636756a443dbc431-1" n="304425df">
            <seg n="67c609d2">
              Fru talman! Det vi kallar Sverige fanns faktiskt före svenskarna,
              så egentligen är vi alla invandrare. Jag tror att det var någon
              gång vid andra istiden, för 10 000 år sedan, som fiskare och jägare
              kom. Det kan vara bra att veta när vissa hävdar att man ska bevara
              Sverige svenskt. Det är nästan komiskt.
            </seg>
            <seg n="6d23ba63">
              För att vi ska kunna upprätthålla en fungerande och rättssäker
              migrations- och asylpolitik fordras ett regelverk, som är utformat
              för att möta de utmaningar och problem som kan uppstå. Detta innebär
              att politiken särskilt på detta politikområde inte kan vara statisk
              utan måste förändras och anpassas allteftersom verkligheten ändras.
            </seg>
            <seg n="ccaa6842">
              Tvärtemot vad som hävdas i debatten skulle ett otydligt och gränslöst
              regelverk i stället skada en human och fungerande migrations-
              och asylpolitik. Risken för utanförskap för den migrerande skulle
              i stället öka och utanförskapet riskera att späda på flyktingfientliga
              och främlingsfientliga strömningar.
            </seg>
            <seg n="a24ffb9a">
              För att befintliga lagar och regelverk ska fungera som tänkt
              måste myndighetsutövningen ske på ett rättssäkert sätt, som vi
              tidigare har hört här.
            </seg>
            <seg n="57cfc0fa">
              Den nya process- och instansordningen verkar ha förutsättningar
              att fungera så som det politiska beslutet avsåg. Migrationsdomstolarna
              är fortfarande i utveckling för att finna ett optimalt arbetssätt.
            </seg>
            <seg n="560ae228">
              Vid socialförsäkringsutskottets besök på Migrationsöverdomstolen
              här i Helsingfors framkom att domstolen såg positivt på nyordningen
              och redan funnit vägar till att utveckla sitt arbete för en rättssäker
              beslutsprocess. Man har också planerat en utvärdering av verksamheten
              som kommer att presenteras framöver, vilket jag välkomnar.
            </seg>
            <seg n="33ff0af0">
              Det återstår givetvis en del övrigt att önska som ytterligare
              förbättringar i asylprocessen. För oss kristdemokrater är det
              självskrivet att de juridiska ombuden inte bör utses av Migrationsverket
              utan av annan instans, förslagsvis migrationsdomstolarna. Det
              får inte förekomma några möjligheter att ifrågasätta jäv i rättsprocessen.
              Dessutom måste kunskapen hos ombuden i att företräda asylsökande
              öka, vilket framkom både hos Migrationsöverdomstolen och vid det
              möte som allianspartierna anordnade i förra månaden med ett antal
              företrädare i migrationsfrågor.
            </seg>
            <seg n="6df6774f">
              Fru talman! Nu är emellertid inte en migrationsprocess avslutad
              i och med ett beslut om man får stanna eller inte. För den som
              får stanna får inte integrationen resultera i ett utanförskap
              i Sverige, och för den som måste återvända får det inte resultera
              i förföljelse eller risk för tortyr eller, i värsta fall, hot
              om livet.
            </seg>
            <seg n="d5e6a13a">
              För att detta ska kunna fungera måste hela migrations-, integrations-
              och asylprocessen fungera i varje del. I detta fall är det viktigt
              med en hög biståndsnivå, ett fungerande FN, ett arbete för demokrati
              i länderna och så vidare.
            </seg>
            <seg n="036603f5">
              För oss kristdemokrater är en human flykting- och asylpolitik
              självskriven, och varje individ som söker sig till vårt land ska
              behandlas med respekt och bedömas individuellt. Vi anser också
              att det är positivt att möjligheter till en ordnad arbetskraftsinvandring
              öppnas. Detta ger ett mervärde både för Sverige och för den arbetskraftsinvandrade.
            </seg>
            <seg n="0b79ed5e">
              Eftersom både vi och de som har att ansvara för våra beslut är
              ofullkomliga kommer misstag och fel att begås. Men strävan måste
              hela tiden vara, både för oss som lagstiftare och för dem som
              står för myndighetsutövningen, att minimera bristerna och att
              åtgärda felen med den enskildes bästa för ögonen.
            </seg>
            <seg n="c9ce7a86">
              Kalle Larsson tycks ha misstolkat partiets uppfattning utifrån
              det som inte står i betänkandet. Betänkandet är ju ett betänkande
              över en skrivelse, som är en summering av det som har varit och
              olika tankar. Det är inte någon redovisning för ett enskilt speciellt
              ärende eller för ett antal förslag att ta ställning till.
            </seg>
            <seg n="fb00f1bc">
              I detta fall gör väl Kalle Larsson sig lite skyldig till guilt
              by association det vill jag kalla det för. Exempelvis finns det
              mycket som inte tas upp som inte ens Kalle Larsson tar upp, till
              exempel sjukvård för de gömda. Det är lätt att skriva in om man
              nu tycker att man vill stapla upp alla förslag som man har.
            </seg>
            <seg n="a2693e20">
              Men vi har valt att liksom bemöta det som finns, och vi har ställt
              oss bakom förslaget i betänkandet. De övriga frågor som vi tycker
              är viktiga, Dublinkonventionen och en del andra saker som Kalle
              Larsson tog upp, tycker vi fortfarande är viktiga. Därför väljer
              jag för tids vinnande att endast yrka bifall till förslaget i
              betänkandet.
            </seg>
          </u>
          <note type="speaker" n="59fc8cfe">
            Anf. 68 GÖTE WAHLSTRÖM (s) replik:
          </note>
          <u who="gote_wahlstrom_886810" xml:id="i-a4b737a5a083cdc6-3" n="39dae50b">
            <seg n="157b9073">
              Fru talman! I mitt inledningsanförande konstaterade jag att tre
              av allianspartierna radikalt hade förändrat sin syn på det migrationspolitiska
              området. Kalle Larsson har beskrivit just det här skiftet i tidigare
              replikskiften med de övriga partierna.
            </seg>
            <seg n="3351b3ed">
              Jag inväntade Lars Gustafsson för jag tänkte att jag skulle lyssna
              av samtliga företrädare för de tre partierna och se vad ställningstagandet
              egentligen var. Vad står man egentligen för i dagsläget i förhållande
              till vad som gällde den 16 september eller tiden dessförinnan?
            </seg>
            <seg n="cb1e1b50">
              Jag har läst de protokoll som jag har haft till mitt förfogande
              efter tidigare debatter med just de här tre partierna, och jag
              har lyssnat av och sett vilken uppfattning man hade vid de tillfällena.
            </seg>
            <seg n="bb051744">
              Nu kan jag konstatera att Lars Gustafsson lever upp till precis
              den uppfattning som jag framhävde i mitt inledningsanförande,
              det vill säga den radikala positionsförändringen. Jag har inget
              emot den, som jag sade. Däremot kan jag konstatera att det naturligtvis
              har skapat en märklig debatt ute i samhället. Och det finns hos
              människor förväntningar som man skapade för bara ett år sedan
              och som Lars Gustafssons parti nu inte alls vill leva upp till.
            </seg>
            <seg n="de03bb81">
              Jag har själv haft debatt på hemmaplan med kristdemokrater som
              har framhärdat i den kristdemokratiska synen. Och jag har visat
              upp vad Kristdemokraterna nu står för, inte minst genom det här
              migrationsbetänkandet. Man är naturligtvis förvånad över den här
              förändringen. Men det är likväl en realitet.
            </seg>
            <seg n="e9b97215">
              Jag måste fråga Lars Gustafsson, efter att ha lyssnat på både
              Solveig Zander och Folkpartiets företrädare Fredrik Malm: Delar
              Lars Gustafsson Solveig Zanders uppfattning när det gäller exempelvis
              frågan om hanteringen av den särskilda lagstiftningen kontra amnestidebatten?
              Jag upplevde att Centerpartiet på något sätt hamnade i en märklig
              diskussion därför att man tydligen inte hade greppet om vad det
              egentligen handlade om, med den särskilda lagstiftningen. Men
              delar Lars Gustafsson Solveig Zanders uppfattning?
            </seg>
          </u>
          <note type="speaker" n="6dd464cb">
            Anf. 69 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-636756a443dbc431-2" n="304425df">
            <seg n="ca39f203">
              Fru talman! Det vi nu får höra är ju en verklighetsbeskrivning
              som Göte Wahlström försöker tuta i lyssnarna och tittarna, om
              de nu finns här. Verkligheten är ju inte alls sådan.
            </seg>
            <seg n="73c9e0bc">
              Den gemensamma reservation som vi hade var inte det förslag som
              Göte Wahlström kom överens om med sina stödpartier. Det var ett
              helt annat förslag som inte innebar en allmän amnesti, som vi
              stod bakom. Den här tidsperioden gick ut, och nu står vi inför
              fait accompli. Och i och med att vi står inför fait accompli är
              det, som Ceballos har tagit upp lite mer pragmatiskt, inte bara
              för oss att veva tillbaka till början.
            </seg>
            <seg n="ef038ad8">
              Nu har vi den här situationen, och nu måste vi hitta en lösning
              från ett misslyckande som Göte Wahlström och hans parti bär ansvaret
              för. Och, som sagt, vi kan inte rulla skottkärran baklänges, utan
              vi får släpa med oss det som finns kvar och försöka lösa det.
              Det försöker vi göra på olika sätt genom en ny processordning,
              genom en rättssäkerhet hos myndigheterna och ett annat arbetssätt
              än vad som tidigare har varit fallet. Och många partier står bakom
              det.
            </seg>
            <seg n="160188df">
              Jag har inte ändrat uppfattning alls. Vi ville genomföra detta.
              Vi lyckades inte, utan det blev en halvmesyr. Nu står vi inför
              detta fait accompli. Då får vi jobba utifrån de förutsättningarna
              med en ny regering, vilket vi tänker göra. Och, som Alf Svensson
              sade i Almedalen, vi vet att vi har lyckats släpa det hit; vi
              ska försöka släpa det längre.
            </seg>
          </u>
          <note type="speaker" n="14c7ed1d">
            Anf. 70 GÖTE WAHLSTRÖM (s) replik:
          </note>
          <u who="gote_wahlstrom_886810" xml:id="i-a4b737a5a083cdc6-4" n="39dae50b">
            <seg n="b71931e5">
              Fru talman! Nu berörde jag inte bara ett område. Jag nämnde just
              amnestidebatten. Men jag konstaterar att Kristdemokraterna genom
              att nu ställa sig bakom skrivelsen har ändrat sin uppfattning
              på område efter område i förhållande till tidigare debatt. Det
              handlar om transportörsansvaret. Ja, jag kan räkna upp ett antal
              områden där Kristdemokraterna har ändrat uppfattning genom att
              ställa sig bakom den skrivelse som regeringen nu lägger fram.
            </seg>
            <seg n="a553ccae">
              Det är alltså en väsentlig positionsförändring som har skett.
              Jag kan öppet säga att jag tycker att det i många stycken är till
              det bättre. Jag kanske känner mig mer hemma med de uppfattningar
              som ibland lyfts fram i dagsläget genom skrivelsen. Det sade jag
              också i mitt anförande.
            </seg>
            <seg n="8a748aaa">
              Men det här agerandet gör mig bekymrad. Under en lång period
              har man framhärdat i en uppfattning. Man har till och med stått
              och talat om att detta är den enda lösningen, att det är den riktiga
              lösningen, att man har lösningen på problemen. Och i dag står
              man med en helt annan politik. Det är en radikal förändring av
              synsättet. Detta är inte att vilseföra lyssnarna, åhörarna och
              kammaren, utan det är ett konstaterande av en förändring av den
              kristdemokratiska politiken.
            </seg>
            <seg n="4c4000f6">
              Jag ställer än en gång frågan: Står Lars Gustafsson bakom Solveig
              Zanders uppfattning och det hon framförde här i debatten? Vi kan
              naturligtvis följa upp det här i de riksdagsprotokoll som finns.
              Men instämmer Lars Gustafsson i den uppfattning som Solveig Zander
              här framförde?
            </seg>
          </u>
          <note type="speaker" n="5940517a">
            Anf. 71 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-636756a443dbc431-3" n="304425df">
            <seg n="5e276086">
              Fru talman! Det är intressant. Nu kom Göte Wahlström att tala
              om en total radikal förändring, och så tog han upp ett exempel.
              Sedan hittade han ett nytt exempel.
            </seg>
            <seg n="520d40f2">
              Vi har inte ändrat uppfattning i fråga om transportörsansvaret.
              Vi konstaterar bara att det är en EU-regel, och så är det. Vi
              vill ändra på detta. Men det här är bara ett svar på skrivelsen.
            </seg>
            <seg n="27cbcf8d">
              Solveig Zanders yttrande får väl stå för henne själv. Å andra
              sidan konstaterar hon faktiskt att det förslag som vi hade inte
              gick igenom. Nu är vi tillbaka. Hur gör vi från och med nu? Kalle
              Larsson och vissa vill att vi ska börja om igen och göra en ny
              amnesti. Ceballos säger att vi ska ha ett moratorium för att lösa
              det på det viset. Och vi har sagt att vi i stället avvaktar och
              försöker börja på nytt igen.
            </seg>
            <seg n="1a8bd9c3">
              Vi har inte ändrat uppfattning. Detsamma gäller Dublinprocessen.
              Men det ska jag ta i nästa replik med Kalle Larsson. Jag tror
              att de kristdemokratiska väljarna och åhörarna inte behöver vara
              oroliga för var vi står någonstans, för det här har vi gjort länge.
            </seg>
          </u>
          <note type="speaker" n="d7deb36c">
            Anf. 72 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-17" n="4ee171cb">
            <seg n="0085bc37">
              Fru talman! Ska vi börja med att reda ut ett av missförstånden?
              Det här är inte alls ett betänkande som bara tar upp skrivelsen.
              Det här är ett betänkande som tar upp den skrivelse som regeringen
              har lagt fram plus alla de motionsförslag som varje parti har
              haft full frihet att lägga fram under den allmänna motionstiden
              i höstas.
            </seg>
            <seg n="ac98bfab">
              Det är därför frågan blir extra intressant: Var står egentligen
              Kristdemokraterna? Ni hade ju hösten på er, åtminstone en månads
              tid, att lämna in alla de förslag som ni ville för att förändra
              flyktingpolitiken. I stort sett ingenting kom in. I alla fall
              kom ingenting in som ni nu vill fullfölja och verkligen stå för
              i riksdagens kammare.
            </seg>
            <seg n="fadca935">
              Det är liksom därifrån som den här kritiken kommer och alla frågor
              som vi ställer. Jag behöver inte göra mig skyldig till guilt by
              association . Ni gör er själva skyldiga genom att inte ens stå
              för er egen politik som bara var några månader gammal.
            </seg>
            <seg n="44efef1d">
              Göte Wahlström är nöjd. Det kan jag faktiskt förstå. För det
              som nu sker från flera borgerliga partiers sida är ju en uppslutning
              bakom en politik som socialdemokrater och moderater tidigare har
              stått för. Vi har en situation här i dagens debatt där Socialdemokraterna
              lämnar in reservationer tillsammans med oss på flera punkter medan
              inga borgerliga partier presenterar några egna förslag. Det stämmer
              till eftertanke.
            </seg>
            <seg n="c5760097">
              Lars Gustafsson kan i dag ställa sig bakom förslag som rör att
              Dublinkonventionen inte ska tolkas så restriktivt som man gör.
              Varför gör Lars Gustafsson inte det?
            </seg>
            <seg n="51c9db99">
              Kristdemokraterna kan ställa sig bakom förslag som man för ett
              år sedan stod bakom, nämligen att man skulle säga särskilt ömmande
              omständigheter i stället för synnerligen ömmande. Varför gör man
              inte det?
            </seg>
            <seg n="7aa4a91b">
              Kristdemokraterna kan också ställa sig bakom frågan om papper
              åt de papperslösa, att lösa frågan en gång för alla, för ingen
              av oss var ju nöjd med den tillfälliga lagstiftningen fullt ut.
              Det går att göra något åt det i dag. Men Lars Gustafsson har hittills
              bara sagt: Jag tänker inte göra något. Jag avvaktar vidare beredning.
            </seg>
          </u>
          <note type="speaker" n="6556a3c0">
            Anf. 73 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-636756a443dbc431-4" n="304425df">
            <seg n="ddbc996a">
              Fru talman! Det Kalle Larsson säger är helt fel. Han försöker
              få fram att sanningen är hans egen. Men så är det ju inte i verkligheten.
              När det gäller de papperslösa är det för det första vi som har
              gjort att de finns. Ni lyckades inte åtgärda det. Nu är det upp
              till oss att lösa det.
            </seg>
            <seg n="3675a24e">
              Jag har aldrig sett att en regeringsföreträdare väcker motioner
              i riksdagen. Han arbetar väl utifrån regeringssyftet. Man lägger
              väl fram propositioner som det heter. Det här är en skrivelse
              som det sedan tidigare finns en massa motioner på, även från kristdemokrater.
              Men givetvis driver man politiken, om man tillhör regeringsalternativet,
              från ett regeringsperspektiv och inte från ett oppositionsperspektiv.
              Man kan ju inte som Kalle Larsson ibland vara i opposition mot
              sig själv. Debatten har förts på DN:s debattsida om vad det här
              regeringsunderlaget tidigare tyckte. Så är det ju inte.
            </seg>
            <seg n="5d601762">
              När det gäller Dublin är det inte bara att upplösa det. Det handlar
              om att arbeta i EU för det. Det står inget skrivet om att Kristdemokraterna
              skulle ha ändrat uppfattning om att vi vill verka för en förändring.
              Vi ser ju vilka konsekvenser det får med förstalandsprincipen
              där i praktiken Sverige nu kommer att få ett väldigt tryck på
              sig med mängder av människor då vi blir första land. Det är inte
              hållbart. Vi arbetar för att EU ska ta ett kollektivt ansvar för
              alla de flyktingar som kommer från Irak. Jag kan inte se att detta
              skulle vara något emot kristdemokratisk politik eller det vi har
              sagt tidigare.
            </seg>
            <seg n="8a08191c">
              När det gäller transportörsansvar är det bara att konstatera
              att vi inte tycker att det är bra. Fredrik Malm sade här innan
              att han inte heller tycker att det är bra. Vi har inte ändrat
              uppfattning, men man arbetar ju utifrån den situation man har.
              Om man är i regeringsställning och inte i opposition arbetar man
              utifrån det, för man vill lägga fram förslag som har en majoritet
              i riksdagen och som också går åt rätt håll. Sedan får man inte
              allt man vill det känner säkert Kalle Larsson till även om man
              så önskar.
            </seg>
          </u>
          <note type="speaker" n="42e3a315">
            Anf. 74 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-18" n="4ee171cb">
            <seg n="03039cc1">
              Fru talman! Så kröp det ändå fram till slut vad skälet var till
              att Kristdemokraterna i dag inte röstar för förslag som man egentligen
              står bakom. Man ingår i en regering. Man har uppenbarligen i regeringsförhandlingarna
              låtit posten som migrationsminister, precis som nästan alla andra
              viktiga och tunga poster i regeringen, gå till Moderaterna. Det
              var en del av oss som hoppades, kanske lite naivt får väl erkännas,
              att det skulle bli en liten ändring, att Kristdemokraterna, Folkpartiet
              och Centerpartiet som ju har stått oss och Miljöpartiet nära i
              flera flyktingpolitiska avseenden de senaste åren skulle kunna
              åstadkomma någon positiv förändring av den förda politiken.
            </seg>
            <seg n="5f77b021">
              Vi kunde ta exemplen som jag gav, att förändra synnerligen till
              särskilt ömmande omständigheter och öppna möjligheterna något,
              åstadkomma en amnesti eller åtminstone för en del av dem som fick
              avslag med den tillfälliga lagen ge en möjlighet att bli prövade
              igen eller helst möjligheten att stanna. Man kunde kanske också
              i majoritetstexten uttala att man är kritisk mot Dublinförordningen.
            </seg>
            <seg n="56f5d834">
              Men ingenting av detta händer ju. Det finns inga sådana exempel.
              Det är det som gör mig orolig. Det handlar inte om att jag vill
              göra ned Lars Gustafsson i ett replikskifte. Om det hade varit
              så hade jag gjort det enklare för mig än så här. Jag är uppriktigt
              oroad över de positionsförändringar som vi ser. För det som händer
              just nu är ju att fler och fler partier pratar väl, påstår att
              de står för en viss politik, men när det väl kommer till konkreta
              omröstningar, när man visar i handling vad man faktiskt står bakom
              för politik väljer partier som tidigare hade en kanske inte perfekt
              men betydligt bättre linje än regeringens att rösta emot den politik
              man påstår sig företräda.
            </seg>
            <seg n="19c977fb">
              Jag tror faktiskt att detta förvirrar inte bara mig. Det förvirrar
              ganska många andra människor också. Nu börjar det klargöras. Om
              man sitter i regering kan man inte driva en generösare flyktingpolitik.
            </seg>
          </u>
          <note type="speaker" n="418b1987">
            Anf. 75 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-636756a443dbc431-5" n="304425df">
            <seg n="60422c67">
              Fru talman! Om man sitter i regering kan man genomföra en bättre
              flyktingpolitik. Det är det som är skillnaden. Nu säger Kalle
              Larsson att vår förflyttning i Kristdemokraterna går från synnerliga
              till särskilda eller från särskilda till synnerliga. Vi fick höra
              av lagmännen i överdomstolen som vi var hos att en tyckte att
              det var svårt att tolka vad detta innebar för skäl, medan en annan
              tyckte att det var solklart. Jag förväntar mig att man utvecklar
              en praxis. Om det behöver ändras från särskilda till synnerliga
              eller från synnerliga till särskilda ska vi nog fixa det också,
              Kalle Larsson. Det behöver du inte vara orolig för.
            </seg>
            <seg n="6f8524ec">
              I regeringsposition måste man ta ansvar. Vi vet att det är så.
              Man måste lägga fram förslag. För att det ska bli en majoritet
              i kammaren kommer det inte att räcka med Kalle Larsson och Kristdemokraterna.
              Det kräver att vi arbetar med ett fungerande gäng som kan få en
              fungerande sammanhållen flyktingpolitik som också innebär att
              de människor som kommer hit har möjlighet att arbeta exempelvis.
            </seg>
            <seg n="7a1cd47b">
              Vi kan också se hur det har varit. Det är ju så, Kalle Larsson
              det känner ni till att det är ytterst få som egentligen har fått
              asylskäl. Sverige är sämre än andra länder. Man har inte fått
              asylskäl som skäl att stanna, utan det har varit många andra orsaker.
              Varför har Sverige haft så dålig politik? Jo, för att det inte
              har varit riktigt rättssäkert. Som jag nämnde här driver vi frågan
              om att ombuden ska vara ojäviga. De ska verkligen ha kunskap att
              stödja den som söker asyl i domstolarna. Jag tror att Kalle Larsson
              ställer sig bakom att det är rimligt att begära det och också
              att kvaliteten på bedömningarna blir bättre.
            </seg>
            <seg n="c008977e">
              Dessutom är det så när det gäller viseringsfrågan att nyligen
              i en debatt som Kalle Larsson anordnade här i ett grannhus uttryckte
              jag att man måste använda de regler som finns på ett riktigt sätt
              så att man inte ska behöva åka tillbaka för att söka för att komma
              tillbaka trots att man kanske riskerar livet. Det ligger faktiskt
              i myndighetens möjlighet att göra detta redan nu. Man utvecklar
              bara inte den praxisen. Det kan man se över, men det behöver inte
              stå i ett betänkande. Det stämmer inte att Kristdemokraterna har
              ändrat uppfattning eller har en mer inhuman flyktingpolitik. Där
              delar jag inte Kalle Larssons uppfattning.
            </seg>
          </u>
          <note type="speaker" n="164e8d26">
            Anf. 76 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-9" n="af14c5fc">
            <seg n="fe36b73f">
              Fru talman! Det finns något som jag uppskattar väldigt mycket
              med Lars Gustafsson. Det är att när du inleder dina anföranden
              här så utgår du mycket mer från människor än från system. Det
              tycker jag är väldigt positivt. Därför vill jag också förklara
              lite grann för dig hur vi tänker när vi pratar om ett moratorium.
            </seg>
            <seg n="2bc00869">
              I det förslag som ligger i dag tar vi ställning till ett motionsförslag
              från Miljöpartiet om att införa en tillfällig lagstiftning för
              att ge de papperslösa möjlighet att stanna i Sverige. Det gör
              vi för att vi menar att många föll utanför systemet. Det är bara
              Vänsterpartiet som har ställt sig bakom den här reservationen
              i dagsläget. Många människor hamnade utanför. Vi ville något mycket
              mer. Det ville ni också, och Centerpartiet och Folkpartiet också.
            </seg>
            <seg n="283ab93d">
              Nu är vi i situationen att alla de som hamnade utanför inte har
              fått stanna, men de finns ändå kvar här i Sverige. Visst, de kan
              deporteras, men helt plötsligt är de tillbaka igen, för de kan
              ju inte vara i sina hemländer. Då menar jag att det är bättre
              i det här läget att införa någon form av moratorium. Låt bli att
              skicka så många människor tillbaka till deras hemländer i dagsläget!
              Vi vet att det kommer en ny lagstiftning som gör att de kan få
              stanna här i stället.
            </seg>
            <seg n="0e6a7afc">
              Det kostar väldigt många miljoner varje år att skicka hem folk.
              En avvisning kan kosta 100 000 kronor, och sedan kan man ändå
              inte lämna personen i det landet, utan de kommer tillbaka. Bara
              att dra ned på budgeten för avvisningar till exempel skulle ju
              lösa många av de här problemen. Det skulle göra att de inte eftersöks
              lika aktivt av polismyndigheterna och av Migrationsverket. Vad
              tycker du om det?
            </seg>
          </u>
          <note type="speaker" n="ef37c842">
            Anf. 77 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-636756a443dbc431-6" n="304425df">
            <seg n="4e83d3cd">
              Fru talman! Jag tycker att det är hedervärt av Bodil Ceballos
              att tala om hur sanningen var. Det som vi önskade och lade i vår
              reservation i riksdagen var inte det förslag som blev följden.
              Därför fick inte alla stanna eller bli prövade på det vis som
              vi ville. Det hade i alla fall dragit ett nollstreck över den
              situation som var då. Men nu blir det inte noll. Det är ungefär
              40 procent som är kvar. Jag ser inte att vi i nuläget skulle börja
              köra samma process igen. Det skulle vara olyckligt. Det fungerar
              inte på det viset. Vad som är ännu värre är att vi inte får fylla
              på den här gruppen människor så att det finns fler som hamnar
              i detta papperslösa tillstånd i Sverige, för då kommer vi att
              ha samma problem ganska snart igen.
            </seg>
            <seg n="0f05b519">
              Vi måste ha en bättre process. Det är vad vi måste arbeta mot.
              Jag tror också på det som framfördes i anförandet här. Bodil Ceballos
              talar om att man måste arbeta aktivare i hemländerna. Vi får inte
              glömma att det i Syrien, grannland till Irak, fanns en miljon
              flyktingar innan något krig startade i hemlandet. Nu finns det
              ytterligare en miljon.
            </seg>
            <seg n="32736dc0">
              Vi kan tänka oss hur det skulle gå om vi fick två miljoner till
              Sverige. Vårt system skulle kollapsa, om vi ska vara ärliga. Därför
              är det väldigt viktigt med allt vi kan hjälpa med. Det gäller
              bistånd, att på andra sätt ordna demokrati och mänskliga rättigheter.
              Om det görs så nära som möjligt är det en vinst för oss alla.
            </seg>
            <seg n="77db8722">
              Det är mycket effektivare att hjälpa människor så nära som möjligt
              än här. Därför är det viktigt att biståndsbudgeten är stor. Men
              den måste användas optimalt. Myndighetsutövningen fungerar inte
              optimalt, som jag också sade i mitt anförande. Lagstiftningen
              är tänkt lite annorlunda, men det bildas en praxis.
            </seg>
            <seg n="510ab53d">
              Var den kommer ifrån vet jag inte. Det bildas en praxis som jag
              inte kan tolka ut ur lagstiftningen att politikerna egentligen
              har tänkt sig. I det läget kan jag hålla med om att man får revidera
              det och se över om det behövs ett förtydligande från vår sida
              för att lagstiftningen ska fungera.
            </seg>
          </u>
          <note type="speaker" n="e3947e69">
            Anf. 78 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-10" n="af14c5fc">
            <seg n="b51c7141">
              Fru talman! Jag utgår från det du sade på slutet om praxisen
              som blir fel. När vi behandlade betänkandet i socialförsäkringsutskottet
              var jag rätt besviken över att alliansen inte hade visat framfötterna
              lite mer än vad den gjorde med den politik som ni ändå har talat
              om.
            </seg>
            <seg n="eeca216a">
              Ni har sagt: Vi avvaktar arbetskraftsinvandringspropositionen,
              och vi avvaktar andra förslag. Vi utgår från att myndigheterna
              gör sitt jobb och att Migrationsverket gör vad det ska.
            </seg>
            <seg n="663fc29c">
              Samtidigt har vi haft diskussioner och varit kritiska till hur
              lagen faktiskt tillämpas. Det har varit relativt öppet. Alla har
              haft en hel del kritik. Vi har haft hearingar och diverse morgonmöten
              och har tagit upp olika aspekter.
            </seg>
            <seg n="3c0146dc">
              Om praxis nu utvecklar sig i en riktning som vi här i riksdagen
              inte hade tänkt måste vi ändra lagstiftningen. Domstolarna kommer
              att döma efter praxis. Då är det lagstiftningen som det är fel
              på, även om vi tycker att den egentligen kan vara korrekt.
            </seg>
            <seg n="02b63ca5">
              Jag återgår till frågan om nollstreck. När vi inför former för
              laglig migration, arbetskraftsinvandring, borde vi börja från
              noll. Det kan vi göra om vi nu legaliserar. Jag är lite allergisk
              mot ordet amnesti. Det innebär nämligen att det är människor som
              är brottslingar.
            </seg>
            <seg n="35399eb6">
              Det är en kollektiv benådning av ett gäng brottslingar när man
              inför en amnesti. Men det är det ord som vanligtvis har använts.
              Jag skulle vilja kalla det för att man legaliserar dem som är
              här. Vi skulle få detta nollstreck och kunna gå vidare utan att
              samma situation uppstår igen. Då finns en laglig möjlighet att
              komma hit, och vi behöver inte få en mängd nya papperslösa som
              finns här.
            </seg>
          </u>
          <note type="speaker" n="238ee1d2">
            Anf. 79 LARS GUSTAFSSON (kd) replik:
          </note>
          <u who="lars_gustafsson_079038" xml:id="i-636756a443dbc431-7" n="304425df">
            <seg n="db99f467">
              Fru talman! Vi använder fel vokabulär. Det håller jag med om.
              Därför talar jag i stället om nollstreck. Jag håller med Bodil
              om detta.
            </seg>
            <seg n="88372924">
              I det läge som vi nu är i måste vi hitta en annan processordning
              hela vägen. Jag vet att det finns en viss restpost, om jag uttrycker
              det så, som befinner sig i Sverige. De har varit gömda länge,
              de arbetar här och kan bli utnyttjade på olika sätt. Det finns
              vissa som har rätt till en viss sjukvård men ändå inte får den.
              Där har vi mer att önska, som jag sade i mitt anförande.
            </seg>
            <seg n="4ba54a20">
              Vi hörde om migrationsdomstolen och olikheterna i bedömningar
              i Skåne och Malmö. Det skilde sig, men det fanns förklaringar.
              Detta skulle man se över för att bilda praxis. Man hade ett antal
              ärenden för avgörande för att sätta prejudikat i Migrationsöverdomstolen
              de närmaste månaderna. Jag tror att det var 23 ärenden som skulle
              avgöras.
            </seg>
            <seg n="c4a78d36">
              Skulle det vara så att praxis inte stämmer med avsikten är det
              lagstiftarens skyldighet att uppdatera sig för att förändra i
              rätt riktning så som lagstiftningen är tänkt. Nu kanske man inte
              kan gå alla vägar. Partierna har olika långtgående önskningar.
              Men vi måste följa den processordning som är.
            </seg>
            <seg n="c085e1df">
              Jag kan hålla med om att det går långsamt. Men å andra sidan
              måste det bli rätt den gången man beslutar. Det är alldeles för
              ofta som det har blivit fel den gången man beslutat, eftersom
              processen har mjölkat ut det hela. Det är jag mer orolig för.
            </seg>
            <seg n="39a0a3e9">
              Jag och Kristdemokraterna kommer att fortsätta att försöka att
              hitta humana vägar bort från de orimligheter som faktiskt finns
              och som det finns många exempel på.
            </seg>
          </u>
          <note type="speaker" n="6cf43c3b">
            Anf. 80 Statsrådet TOBIAS BILLSTRÖM (m):
          </note>
          <u who="tobias_billstrom_fd281f" xml:id="i-98f03b44a4010456-0" n="e713d7f1" next="i-c1ccd2fab5ee9557-0">
            <seg n="68df2aa5">
              Fru talman! Låt mig inleda med att konstatera att den skrivelse
              som riksdagen nu ska behandla är en översikt av utvecklingen av
              migrations- och asylpolitiken under perioden juni 2005 till december
              2006 både nationellt och internationellt.
            </seg>
            <seg n="ccbd79a6">
              Under denna period har ett maktskifte ägt rum i vårt land. En
              regering har avgått och avlösts av en annan. Av detta följer att
              skrivelsen redovisar politikområdet från flera olika vinklar.
              Sammantaget ger skrivelsen dock en god grund för riksdagen, tillsammans
              med de motioner som väckts med anledning av skrivelsen, att diskutera
              och ta ställning till de många viktiga frågorna på området.
            </seg>
          </u>
          <note n="b0ad45c5">
            Fru talman! År 2005 ansökte 17 530 personer om asyl i Sverige.
            I fjol steg antalet asylsökande till 24 300. Prognosen för innevarande
            år 2007 är att 40 000 personer kommer att söka asyl i Sverige.
          </note>
          <u who="tobias_billstrom_fd281f" xml:id="i-c1ccd2fab5ee9557-0" n="e713d7f1" prev="i-98f03b44a4010456-0">
            <seg n="c7821689">
              Detta har skett samtidigt som trenden i övriga Europa i allmänhet
              har gått i motsatt riktning. Naturligtvis är detta en utmaning
              för Sverige. Det gäller att klara av, ta emot och pröva ansökningar
              från det betydligt större antalet asylsökande.
            </seg>
            <seg n="8be73be7">
              Det gäller också att ge goda förutsättningar för de skyddsbehövande
              och personer som av andra skäl får uppehållstillstånd så att de
              kan ta till vara möjligheterna och snabbt etablera sig på arbetsmarknaden
              och i andra avseenden i den kommun där de bosätter sig.
            </seg>
            <seg n="46b08072">
              Att erbjuda asyl för flyktingar och andra skyddsbehövande som
              söker hjälp hos oss är av stor betydelse för migrationspolitiken.
              Vi har en internationell rättsordning där det stora flertalet
              stater förpliktigat sig att ge skydd åt flyktingar enligt de kriterier
              som flyktigkonventionen ställer upp. Vi är också förpliktigade
              av andra internationella överenskommelser.
            </seg>
            <seg n="49aa3032">
              På den grunden har vi också i den europeiska unionen kommit överens
              om de skyddsgrunder som alla medlemsstater ska respektera. Dessa
              förpliktelser kan regeringen inte tänka sig att kompromissa om.
              Det gör att det heller inte är möjligt att bestämma något exakt
              tak för hur många av dem som söker asyl i Sverige som vi är beredda
              att ta emot som flyktingar. Jag vänder mig mot den typen av förslag.
            </seg>
            <seg n="704e9cf3">
              Vi har därutöver i full enighet i riksdagen utsträckt skyddet
              till andra skyddsbehövande som inte omfattas av någon internationell
              konvention. Det rör sig till exempel om människor som sett sig
              tvungna att fly undan svåra motsättningar i hemlandet. Den nya
              utlänningslagen har tydligt fokus på skyddsbehövande.
            </seg>
            <seg n="85cb0b7d">
              För att hjälpa dem som behöver en fristad tar Sverige i samarbete
              med FN:s flyktingkommissariat dessutom ut skyddsbehövande i andra
              länder för vidarebosättning i Sverige. Det är människor som inte
              kan vara säkra i det land som de flytt till eller som behöver
              en varaktig lösning på sin situation. För år 2007 har medel avsatts
              motsvarande vidarebosättning för 1 900 personer.
            </seg>
            <seg n="a972cd55">
              Att regeringen är kompromisslös i att värna asylrätten för dem
              som tagit sig till Sverige och sökt asyl här betyder inte att
              vi avstår från att nationellt och i samarbete med andra länder
              förbättra effektiviteten i hur vi upprätthåller invandringsregleringen.
              Här väntas fortsatt stora utmaningar, inte minst för att motverka
              den omfattande människosmugglingen.
            </seg>
            <seg n="6d073c3c">
              Fru talman! För att få en fungerande asylprocess som respekteras
              av medborgarna och rikta hjälpen dit där den behövs måste asylprocessen
              få ett tydligt avslut som respekteras och efterlevs. Tidigare
              kunde en asylsökande komma in på nytt till Utlänningsnämnden med
              ett obegränsat antal så kallade nya ansökningar om uppehållstillstånd
              även efter att ha fått ett formellt avslag på sin asylansökan
              och ett slutgiltigt sådant.
            </seg>
            <seg n="39265d33">
              Det var tänkt att fungera som en möjlighet i undantagsfall. Men
              det uppfattades efterhand förmodligen av de flesta som en del
              av själva asylprocessen. Detta bidrog till en utdragen och i praktiken
              oklar situation för många asylsökande där åtskilliga som fått
              ett slutgiltigt avslag valde att dröja sig kvar i Sverige i stället
              för att följa beslutet om avvisning och lämna landet. Inte sällan
              levde de dessutom under lång tid under mycket pressade förhållanden.
            </seg>
            <seg n="dc0b56e7">
              En utdragen asylprocess innebär självfallet ett mänskligt lidande
              i många fall där särskilt barn far illa. Förtroendet för asylprocessen
              underminerades alltså med en sådan otydlig och utdragen process.
              Den obegränsade möjligheten att på nytt ansöka om uppehållstillstånd
              är borta i den ordning som numera gäller. Det är en mycket stor
              vinst med den nuvarande ordningen.
            </seg>
            <seg n="99e5f3b8">
              En säkerhetsventil finns dock även nu och måste finnas. Migrationsverket
              har möjlighet att självmant stoppa en avvisning om något inträffat
              i det land som den avvisade ska återvända till eller om det finns
              andra hinder för att verkställa en avvisning. Uppehållstillstånd
              kan då också beviljas av Migrationsverket.
            </seg>
            <seg n="e7346e11">
              Om helt nya skyddsskäl uppkommit kan den enskilde få till stånd
              en prövning från början hos Migrationsverket. I sådana fall finns
              också möjligheten att överklaga till migrationsdomstol om verket
              inte tar upp frågan om uppehållstillstånd till ny prövning. På
              så sätt kan man säga att den tidigare oklarheten i asylprocessen
              påtagligt minskat samtidigt som rättssäkerheten vid nya omständigheter
              stärkts för dem som är skyddsbehövande.
            </seg>
            <seg n="ada438c8">
              Fru talman! Således har vi nu en ordning där mycket stora ansträngningar
              görs för att säkerställa att prövningen av asylsökande och asylansökningar
              sker på ett rättssäkert sätt. Prövningen leder till att en del
              sökande får uppehållstillstånd medan andra befinns sakna tillräckliga
              skäl enligt utlänningslagstiftningen.
            </seg>
            <seg n="d1e07a09">
              Detta betyder självfallet att den som har fått ett slutgiltigt
              avslag måste lämna Sverige. Det är inte bara den naturliga innebörden
              av att en prövning äger rum och att vi inte har eller vill ha
              en helt oreglerad invandring, det är nödvändigt för att få respekt
              för asylprocessen att den som har fått avslag också lämnar landet.
              Annars kan vi få bekymmer på sikt med att bevara uppslutningen
              kring asylrätten.
            </seg>
            <seg n="f37aa19c">
              Vi måste alltså utgå från att de som har fått ett avvisnings-
              och utvisningsbeslut gör allt vad de kan för att återvända till
              hemlandet inom de tider som utlänningslagen anger. Det är ett
              av de viktiga uppdrag som Migrationsverket har att verka för sker
              i praktiken. I sista hand kan det bli polisens uppgift att genomföra
              återvändandet.
            </seg>
            <seg n="1165231c">
              Det är många människor som vänder tillbaka med tungt hjärta efter
              att kanske ha satsat sina absolut sista resurser på att med hjälp
              av smugglare ta sig till vårt land. Vi gör därför framöver ökade
              insatser för att bidra till återetableringen i hemlandet för asylsökande
              som kommer från länder som genomgått konflikter och av detta skäl
              kan ha svårt att stödja sina återvändande medborgare. Det kan
              handla om både individuellt ekonomiskt stöd och om projekt som
              kan främja den fortsatta självförsörjningen efter återvändandet.
            </seg>
            <seg n="02a694dc">
              Fru talman! Den nya instans- och processordningen och den nya
              utlänningslagen är nu på plats sedan drygt ett år. Som alla vet
              spelade riksdagen en mycket aktiv roll i processen. Omläggningen
              är den till verksamhetens omfattning största migrationspolitiska
              förändring som beslutats och en av de största som skett av domstolsväsendet
              på mycket lång tid.
            </seg>
            <seg n="d819445c">
              Det är bara att konstatera att den nya ordningen samtidigt är
              av grundläggande betydelse för migrationspolitiken i dess helhet.
              Det bristande förtroende och den bristande respekt för fattade
              beslut som vi drogs med tills för ett år sedan har ersatts med
              den grundläggande tilltro som vi alla, förhoppningsvis också de
              enskilda sökande, känner för det svenska domstolsväsendet. Det
              är en tilltro som det gäller för regering och riksdag att gemensamt
              bidra till att upprätthålla förutsättningarna för.
            </seg>
            <seg n="0239542f">
              Självfallet måste en förändring av den här storleksordningen
              utvärderas. Jag avser också inom kort att föreslå regeringen att
              tillsätta en sådan utredning. Det är visserligen ännu för tidigt
              att dra bestämda slutsatser, men vi behöver få veta så mycket
              som möjligt om hur den införda ordningen fungerar. Hur har det
              blivit med den ökade öppenheten i asylprocessen? Fungerar tvåpartsprocessen
              väl? Har möjligheten till muntlig förhandling tillvaratagits?
              Lyckas man klara en skyndsam handläggning? Ligger tyngdpunkten
              på förstainstans, som tanken var, och vilka resultat har skyddsbestämmelserna
              i den nya lagen faktiskt fått?
            </seg>
            <seg n="f42c2b5e">
              Det finns säkert vassa kanter som behöver slipas till. Debatten
              har redan börjat, men för att på ett fullödigt sätt kunna diskutera
              om och i så fall vad som kan behöva ändras behöver vi de kunskaper
              som utvärderingen kan komma att ge. Ingen reform är heller slutgiltig.
              Nya utmaningar kommer att kräva nya lösningar framöver. Låt mig
              bara påminna om hur vi fortlöpande och i allt högre grad påverkas
              av den utveckling på migrations- och asylområdet inom EU som vi
              aktivt är med om att skapa.
            </seg>
            <seg n="0e137550">
              Fru talman! Eftersom migrationsskrivelsen är en beskrivning av
              vad som varit snarare än vad som komma skall saknas en av de fyra
              hörnstenarna i alliansens migrationspolitik. Nästa gång vi debatterar
              en migrationspolitisk skrivelse här i riksdagen har kammaren förhoppningsvis
              redan klubbat och infört en arbetskraftsinvandring värd namnet.
            </seg>
            <seg n="b19318cb">
              Regeringens utgångspunkt är att invandring bidrar till att vitalisera
              arbetsmarknaden och ekonomin genom de nya kunskaper och erfarenheter
              som nykomna personer för med sig från sina hemländer. Vi anser
              därför att det måste bli lättare för medborgare i länder utanför
              EU- och EES-området att komma till Sverige för att arbeta här.
              Dagens system är alltför restriktivt och tar inte tillräckligt
              stor hänsyn till en arbetsgivares behov av arbetskraft när beslut
              om arbetstillstånd fattas. Det är dessutom i stort sett omöjligt
              att i dag få ett förlängt arbetstillstånd även om man har kvar
              sitt arbete.
            </seg>
            <seg n="bec00c1d">
              Regeringen är nu mitt uppe i arbetet med att förbereda en reform
              på området arbetskraftsinvandring. Som grund för regeringens överväganden
              ligger de förslag som den parlamentariska kommittén för arbetskraftsinvandring
              överlämnade i oktober förra året. Vissa delar av kommitténs förslag
              anser vi dock inte når upp till de krav på flexibilitet och effektivitet
              som regeringen har. Därför håller vi på att se över hur delar
              av systemet ska utformas för att underlätta rekryteringsprocessen
              för arbetsgivare som upplever brist på arbetskraft. Jag vill inte
              här i kammaren föregripa resultatet av det arbete som nu pågår
              men vill påpeka att nuvarande krav, lön, försäkringsskydd och
              övriga anställningsvillkor, lägst motsvarande kollektivavtal,
              ska upprätthållas och inte sänkas.
            </seg>
            <seg n="c7d77a34">
              Avslutningsvis är skrivelsen en god sammanställning över det
              förflutna. Med dagens debatt avslutas också slutgiltigt den socialdemokratiska
              eran i migrationspolitiken. Från och med nu är det alliansen och
              alliansens politik som kommer att redovisas från denna talarstol
              i kommande skrivelser.
            </seg>
          </u>
          <note type="speaker" n="2dd2eb85">
            Anf. 81 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-19" n="4ee171cb">
            <seg n="f0d19de8">
              Fru talman! Härmed avslutas den socialdemokratiska eran i flyktingpolitiken,
              sade Tobias Billström. Han hade möjligen kunnat säga: Härmed avslutas
              den socialdemokratiska och moderata eran i flyktingpolitiken,
              för det är ju så majoriteten i praktiken har sett ut de senaste
              åren, och ersätts av alliansens flyktingpolitik. Jag tror att
              han har rätt. Det är det som min kritik mot de övriga borgerliga
              partierna har handlat om under den här förmiddagen.
            </seg>
            <seg n="fc742b91">
              I övrigt kan man väl konstatera att det som har hänt med den
              regeringsbildning som vi har sett är att de partier som är sämst
              på ett visst politiskt område också har fått det att handha. Det
              är därför utrikespolitiken sköts av moderater, skolpolitiken av
              folkpartister, integrationspolitiken också av folkpartister, socialpolitiken
              av kristdemokrater och migrationspolitiken av, just det, moderater.
            </seg>
            <seg n="358bbfab">
              Samtidigt har Tobias Billström all anledning att vara ganska
              nöjd. Inte för att jag utnämner hans post till en av de viktigaste,
              jag såg att han log och kände sig stolt över detta, utan kanske
              snarare därför att Moderaterna faktiskt har lyckats kuva de andra
              borgerliga partierna och deras flyktingpolitiska linje sedan tidigare,
              i alla fall såvitt ögat kan se när man läser de handlingar som
              föreläggs kammaren. Det återstår att se om Lars Gustafsson, Solveig
              Zander, Fredrik Malm och andra lyckas bättre i framtiden så att
              det faktiskt kommer några förslag hit som bättre överensstämmer
              med dem som dessa tre partier tidigare stod för än de som Moderaterna
              nu och tidigare har stått för.
            </seg>
            <seg n="5ab0c6d3">
              När Tobias Billström nu är så positiv till förändringen av instans-
              och processordningen kan jag till kammarens protokoll bara notera
              att det ju var hans eget parti som var det näst sista att överge
              försvaret av Utlänningsnämnden. Socialdemokraterna var något senare.
              Under sittande sammanträde insåg man att man var i minoritet och
              var tvungen att lämna sin ståndpunkt.
            </seg>
            <seg n="a5512aed">
              De frågor jag vill ha svar på är: Vad vill Tobias Billström göra
              när det gäller anhöriginvandringen? Vad är beskedet till de papperslösa
              som befinner sig här i dag? Var det så tydligt som jag kunde höra?
              Är det verkligen bara: Åk hem!
            </seg>
          </u>
          <note type="speaker" n="a77c9fa3">
            Anf. 82 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-7" n="e713d7f1">
            <seg n="6119ad51">
              Fru talman! En asylprocess förutsätter att det finns ett tydligt
              avslut. Den förutsätter att när man har lämnat in sin ansökan
              och fått den vederbörligen prövad i en ordning ska man när man
              har fått beslutet välja en av två vägar. Antingen ska man välja
              integrationsvägen därför att man har fått ett bifall på sin ansökan
              då ska man stanna kvar i Sverige och få all uppmuntran och hjälp
              att så fort som möjligt försöka etablera sig på arbetsmarknaden
              eller också har man fått ett negativt besked och erhållit en skrivelse
              som säger att man inte får lov att stanna i Sverige därför att
              man inte uppfyller skyddskriterierna. Då åvilar det den enskilde
              att avlägsna sig från Sverige. Detta kan ske på två sätt, med
              frivillighet eller genom tvång. Men avlägsna sig ska man.
            </seg>
            <seg n="36aedaaa">
              Det är inte möjligt att upprätthålla respekten för ett system
              om olika beslut ändå leder till ett och samma resultat, det vill
              säga att det inte spelar någon roll om man får ett positivt besked
              eller ett negativt besked, man väljer ändå att stanna i Sverige.
              Varför har vi då en asylprövning över huvud taget? Svara mig på
              det, Kalle Larsson! Skulle det vara någon mening med att ha en
              sådan process över huvud taget? Då hade det ju varit lika bra
              att säga att ni får lov att stanna, so oder so , av vilken anledning
              som helst.
            </seg>
            <seg n="68cb3468">
              Nu är inte detta regeringens politik. Regeringens politik är
              att verka i enlighet med de internationella konventioner som är
              uppställda. Vi följer också UNHCR:s rekommendationer. De är konstruerade
              på ett sådant sätt att det jag nyss redovisade, kravet på att
              man faktiskt lämnar landet om man har fått avslag på sin framställning,
              upprätthålls även av UNHCR. Det borde Kalle Larsson kanske fundera
              över.
            </seg>
            <seg n="8d6fa70c">
              Vi har en förpliktelse att leva upp till när det gäller internationella
              konventioner. Vi måste utforma våra system på ett sådant sätt
              att de är trovärdiga både gentemot våra egna medborgare i landet
              och gentemot de asylsökande.
            </seg>
            <seg n="a5420ef2">
              Den nya instans- och processordningen erbjuder mycket bra verktyg
              för en sådan fortsatt god ordning. Vi kan konstatera att det,
              om vi tittar närmare på diskussionen om trovärdigheten, tydligt
              och klart, tycker jag, framgår att den är på väg upp. Det är i
              så fall mycket positivt med instans- och processordningen i ryggen.
            </seg>
          </u>
          <note type="speaker" n="4bf9bfa4">
            Anf. 83 KALLE LARSSON (v) replik:
          </note>
          <u who="kalle_larsson_7fdd7a" xml:id="i-f85b33b6c3eb088e-20" n="4ee171cb">
            <seg n="07cf3788">
              Fru talman! Jag tar åt mig av berömmet för den nya instans- och
              processordningen. Det är trots allt en reform som är framtagen
              och genomdriven i första hand av andra partier än de som nu innehar
              regeringsmakten och än det parti som innehar ministerposten på
              det här området.
            </seg>
            <seg n="57087ff8">
              Jag är långt ifrån lika positiv till alla delar av den nya instans-
              och processordningen. Det finns brister. Vi har brister när det
              gäller sekretessen. Vi har brister när det gäller olika utfall
              i olika delar av landet. Det finns flera saker som jag tror att
              vi behöver ta itu med. Men det är utmärkt att Tobias Billström
              som migrationsminister nu sluter upp bakom den nya instans- och
              processordning som hans parti för, tror jag, bara fyra och ett
              halvt eller fem år sedan helst inte ville se genomförd.
            </seg>
            <seg n="e69db76d">
              Det är bra att partier kan förändras. Det ger hopp om framtiden.
              Utifrån den förhoppning jag, möjligen fåfängt, ändå hyser om en
              förändring av politiken också på andra områden skulle jag nog
              vilja ha ett svar på följande fråga: Vad gäller nu beträffande
              anhöriginvandringen?
            </seg>
            <seg n="b699f9ec">
              Vi har tidigare under den här debatten haft en diskussion om
              sådana frågor. I dag är det så att det när det gäller en person
              som är gift eller sammanboende här i Sverige och partnern saknar
              tillstånd som regel och i stort sett i varje enskilt ärende krävs
              att personen i fråga återvänder till hemlandet oberoende av att
              där ofta finns en risk för förföljelse och trakasserier för att
              söka ett tillstånd som den här personen med största säkerhet ändå
              kommer att få.
            </seg>
            <seg n="22ec3b65">
              Jag ber inte Tobias Billström att uttala sig i ett enskilt fall
              eller så, men jag skulle vilja få ett klargörande från Tobias
              Billström om hur han ser på den reglering av anhöriginvandringen
              som i dag finns.
            </seg>
            <seg n="75885dc3">
              Sedan är det väl bara att konstatera att det besked som ministern
              ger till de papperslösa som finns här och som inte alls är prövade
              enligt den nya instans- och processordningen det ska man komma
              ihåg utan enligt den gamla, osäkra ordningen är: Åk hem!
            </seg>
            <seg n="0281814d">
              Det är skönt att inte alla ger samma besked.
            </seg>
          </u>
          <note n="b6f50cf3">
            Slutligen yrkar jag bifall till reservation 18 under punkt 15
            och till reservation 11 under punkt 10.
          </note>
          <note type="speaker" n="243ee9ec">
            Anf. 84 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-8" n="e713d7f1">
            <seg n="241353f0">
              Fru talman! Det är lite märkligt här. Jag tycker att jag var
              väldigt tydlig om den nya instans- och processordningen och om
              vår syn på denna. Klart och tydligt redogjorde jag för att regeringens
              hållning i den här frågan är att det är nödvändigt med en utvärdering
              av instans- och processordningen, fullt i enlighet med det beslut
              som riksdagen fattade i samband med att ordningen infördes. Det
              är klart att vi ska utvärdera den.
            </seg>
            <seg n="d0f3b72d">
              Jag har också i andra debatter med Kalle Larsson bland annat
              så sent som i en interpellationsdebatt för någon vecka sedan klargjort
              att det här måste ske med omsorg och att det kanske inte är helt
              möjligt att få klara och tydliga fakta på bordet eftersom ordningen
              har gällt i bara ett år. Icke desto mindre ska det hela genomföras.
              Direktiven håller just nu på att finaliseras på Justitiedepartementet.
            </seg>
            <seg n="af263582">
              Jag ska inte fördjupa mig i diskussionen om anhöriginvandringen.
              Det räcker bra med att hänvisa till utskottets betänkande och
              till det ställningstagande som utskottet har kommit fram till
              i de frågorna.
            </seg>
            <seg n="f6b18790">
              Anhöriginvandringen berörs egentligen inte direkt i skrivelsen,
              utan det där är en del av resultatet framför allt av de motioner
              som har inlämnats på det här området, inte minst av Kalle Larssons
              parti, och som utskottet har haft att ta ställning till.
            </seg>
            <seg n="5e3101b4">
              Jag tycker att utskottets bedömningar i frågan är fullständigt
              tillräckliga att luta sig mot.
            </seg>
          </u>
          <note type="speaker" n="c57f2201">
            Anf. 85 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-11" n="af14c5fc">
            <seg n="308b1216">
              Fru talman! Det är precis så som migrationsministern säger, att
              skrivelsen är en översikt av vad som tidigare hänt i migrationspolitiken
              och att vi nästa år kommer att diskutera den nya alliansens politik.
              Jag menar att vi redan i dag diskuterar den, för det vi diskuterar
              är ju socialförsäkringsutskottets betänkande med utgångspunkt
              i skrivelsen. Dessutom har det kommit in ett antal idéer och förslag
              som man redan i dagsläget skulle ha kunnat anpassa sig till.
            </seg>
            <seg n="8d5973ad">
              Vi har tidigare här fört en diskussion om EU. Jag vet att du
              i EU-sammanhang för fram ungefär de tankar som jag själv många
              gånger har framfört, att man måste se till roten till migrationen,
              till vad det sker i de länder som flyktingarna kommer från. Det
              tycker jag är väldigt positivt.
            </seg>
            <seg n="2900e97b">
              Men när jag läser återrapporterna från olika EU-möten ni skriver
              lite grann om vad de olika länderna säger upplever jag att du
              är relativt ensam om att föra fram de synpunkterna. Det är en
              mycket större tonvikt på dem som vill ha det restriktiva.
            </seg>
            <seg n="48f4aa73">
              Jag skulle vilja höra vad som är din uppfattning där. Är en svängning
              på gång, eller är det som förut så att säga? Tycker du att du
              har stöd här eller inte?
            </seg>
            <seg n="58000194">
              När det gäller återvändandet är det som du säger. Många får ett
              avslagsbeslut och ska återvända hem. Men i dagsläget sker det
              på väldigt olika sätt. Vissa blir inte hemskickade på ett respektfullt
              sätt, utan man tar till väldigt drastiska metoder. Det tycker
              jag ligger helt utanför allt det som vi i Sverige ska ägna oss
              åt. Vad kan du göra för att rätta till detta?
            </seg>
          </u>
          <note type="speaker" n="8cf87e50">
            Anf. 86 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-9" n="e713d7f1">
            <seg n="23adb1be">
              Fru talman! Som vi flera gånger i den här debatten har kunnat
              konstatera och som företrädare för alliansen på ett mycket förtjänstfullt
              sätt har redogjort för är det regeringens mycket bestämda uppfattning
              att den europeiska unionen är ett mycket viktigt verktyg för att
              kunna driva en vettig migrationspolitik.
            </seg>
            <seg n="ccca9d8e">
              Vi har inga förutsättningar att på egen hand lösa de problem
              som den nuvarande stora tillströmningen från Irak är ett exempel
              på och inte heller att på längre sikt utforma en vettig och hållbar
              asyl- och migrationspolitik för hela EU-området utan att vara
              aktiva i de här frågorna.
            </seg>
            <seg n="d3845db0">
              Jag har vid flera tillfällen sagt att jag inte tycker att det
              är tillräckligt att diskutera bara gränskontrollen. Det är inte
              rimligt att lägga tyngdpunkten enbart på denna. I mina inlägg
              i ministerrådet för svensk räkning har jag också redogjort för
              regeringens ställningstagande på det här området. Vi måste arbeta
              mycket mer med kapacitetsbyggande i ursprungsländerna och mycket
              mer med en aktiv biståndspolitik och med att se till att insatser
              å unionens vägnar riktas åt rätt håll för att därmed göra livet
              drägligare och bättre för människor i ursprungsländerna. Därför
              måste vi också vara medvetna om att det här är mångfasetterade
              frågor självfallet!
            </seg>
            <seg n="4d077ae1">
              Du frågar hur mina kolleger resonerat på det här området. Jag
              kan konstatera att Sverige för närvarande kanske inte har lika
              många länder omkring sig där man har samma uppfattning som vi
              när det gäller utformningen av migrationspolitiken.
            </seg>
            <seg n="a7120188">
              Å andra sidan står EU nu i begrepp att bedriva en mycket stor,
              omfattande, förhandlingsprocess som ska leda fram till det så
              kallade Haagprogrammets ersättare som, enligt beställning från
              de europeiska regeringscheferna, ska vara på plats år 2010. Eftersom
              Sverige kommer att ha ordförandeklubban under det andra halvåret
              2009, det vill säga innan programmet ska vara färdigt, kommer
              vi att ha stora möjligheter att fram till dess höja rösten och
              påverka utformningen av programmet.
            </seg>
            <seg n="1425d8fa">
              Jag kan försäkra, Bodil Ceballos och övriga i kammaren, att regeringen
              avser att göra sitt yttersta när det gäller att se till att den
              vision om hur migrations- och asylpolitiken ska vara utformad
              som vi från regeringens sida har också blir verklighet i det här
              programmet.
            </seg>
          </u>
          <note type="speaker" n="c68a6998">
            Anf. 87 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-96668f818e1cf8e1-12" n="af14c5fc">
            <seg n="a56d5133">
              Fru talman! Det hanns inte med något svar beträffande avvisningarna.
              Det är faktiskt så att de sköts väldigt illa på vissa ställen
              i landet, medan de sköts väldigt bra på andra ställen. Det måste
              väl finnas åtminstone någon form av gemensamma regler så att man
              inte kan bete sig hur som helst i våra polisdistrikt.
            </seg>
            <seg n="ee08e810">
              I och med regeringsskiftet var det många papperslösa och flyktingar
              över huvud taget som satte stort förtroende till regeringen och
              till den politik som ni kommer att föra. Men det är tre olika
              partier som har stått upp för en amnesti, som man kallar det för.
              Det är bara ni som tidigare inte gjort det. Ni gick till val på
              att inte genomföra en amnesti; det har jag kollat upp. Däremot
              sade ni att ni skulle ge arbetstillstånd.
            </seg>
            <seg n="13305128">
              Jag vet att det här är på gång, men det drar ut på tiden. Jag
              hade hoppats att detta skulle komma mycket tidigare. Men jag förstår
              att det också måste bearbetas, beredas och så vidare. Men kan
              du i dagsläget ge alla dem ett hopp som fortfarande befinner sig
              i det här landet och som inte har sina papper i ordning när den
              här lagstiftningen träder i kraft etcetera?
            </seg>
          </u>
          <note type="speaker" n="953e025b">
            Anf. 88 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-10" n="e713d7f1">
            <seg n="16b4e909">
              Fru talman! Eftersom jag hade en replik kvar sparade jag diskussionen
              om återvändandet och formerna för detta till den repliken.
            </seg>
            <seg n="41e5d3de">
              Det är självfallet så att alla former av avvisning måste ske
              med utgångspunkt i humanism och i att det sker på ett värdigt
              sätt. Det där står i instruktionerna för det arbetet, och det
              är också regeringens uppfattning att det ska vara så.
            </seg>
            <seg n="71eb4f31">
              Jag förutsätter att polismyndigheterna i landet, också nationellt,
              regelbundet följer upp och utvärderar sina insatser på det här
              området och ser till att det sker i enlighet med de principer
              som är fastlagda, det vill säga på ett värdigt och humant sätt.
              Samtidigt ska man komma ihåg att det är viktigt att arbeta för
              att underlätta för och ge tilltro till de människor som vill återvända
              hem men som kanske inte ser den här möjligheten vid första vändan.
              Det är därför som det så kallade återetableringsstödet som nu
              införs kommer att vara av stor betydelse.
            </seg>
            <seg n="9a9e8848">
              Frågan om arbetskraftsinvandring bereds tillsammans med det slutbetänkande
              som Kommittén för arbetskraftsinvandring överlämnade till regeringen
              den 16 oktober förra året. Det är ett kommittédirektiv som ska
              beredas av mitt departement. Vi utgår från att så snart det har
              gått ut på remiss och vi har fått tillbaka materialet kommer vi
              att kunna börja arbeta med det. Men i dagsläget har jag inte mer
              att säga i den här frågan. Innan remissrundan är färdig och man
              ska vara medveten om att det är en mycket stor reform som hela
              det här slutbetänkandet kommer att ligga till grund för är det
              inte möjligt att föregripa det arbetet här och nu. Vi får vänta
              tills vi får materialet tillbaka.
            </seg>
          </u>
          <note type="speaker" n="45c4a11a">
            Anf. 89 GÖTE WAHLSTRÖM (s) replik:
          </note>
          <u who="gote_wahlstrom_886810" xml:id="i-a4b737a5a083cdc6-5" n="39dae50b">
            <seg n="5236f037">
              Fru talman! Nu avslutas den socialdemokratiska eran med svensk
              migrationspolitik, sade statsrådet. Jag kan lugna statsrådet med
              att vi redan nu står beredda att ta över, inte minst inför 2010,
              och föra en fortsatt human flyktingpolitik, som har uppskattats
              av omvärlden men också av de organisationer som är aktiva på det
              här området. Statsrådet kan vara lugn på den punkten.
            </seg>
            <seg n="f2bd207c">
              En fråga har jag. Jag har sedan hösten ställt frågor till statsrådet
              om åtgärder när det gäller framför allt ensamkommande barn och
              kommunernas ansvar att vara mottagningskommuner. Jag har fått
              växlande svar, och som jag sade i mitt inledningsanförande är
              det allt från förhoppningar och möjligheter till att följa frågan
              och återkomma. Nu konstaterar jag av debatten här att ni inte
              är främmande för andra lösningar. Folkpartiets Fredrik Malm sade
              att det är en förutsättning för svensk migrationspolitik att kommunerna
              solidariskt ställer upp.
            </seg>
            <seg n="58da31ac">
              Nu står vi i en situation där vi har 427 ensamkommande barn och
              11 444, så här långt, asylsökande. Det kräver att kommunerna ställer
              upp solidariskt. Hur länge ska vi vänta på åtgärder från regeringens
              sida när det gäller att möta och ta sig an de här frågorna? När
              kan vi förvänta oss att få se genomslag?
            </seg>
          </u>
          <note type="speaker" n="6b5c27c7">
            Anf. 90 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-11" n="e713d7f1">
            <seg n="4811c3ad">
              Fru talman! Det är helt riktigt att frågan om de ensamkommande
              barnen är viktig och angelägen. Jag utgår från att man från alla
              partier tycker att det är betydelsefullt att man har barnens bästa
              för ögonen även i asylpolitiken. Det är precis vad regeringen
              har. Det är därför som vi har varit offensiva i vårpropositionen
              och anslagit inte bara 15 miljoner kronor extra på att hantera
              den här frågan utan också sett till att vidta de förändringar
              som har påkallats av Sveriges kommun- och landstingsförbund och
              många av de kommuner som vill kunna ta emot men som har varit
              lite osäkra om förutsättningarna.
            </seg>
            <seg n="870b345b">
              En av de viktigaste förändringarna handlar naturligtvis om principerna
              för ersättning för vård av de personer som kommer till de här
              kommunerna. Det har tidigare funnits ett tak, 18 år. Längre än
              så har man inte kunnat få ersättning. Men vi höjer detta tak till
              21 år. När jag var i Skellefteå i går och talade med kommunledningen
              och socialtjänsten och hemmet Origo, som under många år har bedrivit
              ett mycket verkningsfullt arbete för att ta emot ensamkommande
              barn sedan 1987 har man ägnat sig åt detta sade man att det här
              är en väldigt viktig och välkommen åtgärd. Jag hoppas naturligtvis
              att i den här debatten och i andra sammanhang kunna sprida detta
              glada budskap till landets kommuner och därmed göra det ännu mer
              attraktivt, det är precis vad det handlar om, att ta emot de här
              barnen. Vi dubblerar också grundersättningen från 500 000 till
              1 miljon för den kommun som tar emot. Vi ser också till att höja
              sjukhusersättningen från nuvarande 1 600 till 1 950 kronor för
              belagda platser.
            </seg>
            <seg n="f62a9324">
              Sammantaget tror jag mycket starkt att de här åtgärderna får
              effekt. Vi kan redan notera att 23 kommuner har tecknat avtal
              med Migrationsverket och ytterligare 30 kommuner står i kö. Detta
              som ett direkt resultat av vad som har hänt. Jag tycker att det
              är positivt och viktigt att vi har fått i gång debatten om de
              ensamkommande barnen. Det var inte meningen att den reform som
              beslöts i bred enighet i riksdagen skulle leda till att de fyra
              så kallade ankomstkommunerna Solna, Sigtuna, Malmö och Mölndal
              skulle bära ett så tungt lass som de har fått göra. I och med
              de förändringar som vi gör tar vi stora steg i rätt riktning.
            </seg>
          </u>
          <note type="speaker" n="520ee06b">
            Anf. 91 GÖTE WAHLSTRÖM (s) replik:
          </note>
          <u who="gote_wahlstrom_886810" xml:id="i-a4b737a5a083cdc6-6" n="39dae50b">
            <seg n="f5621bfd">
              Fru talman! Det är glädjande att statsrådet är ute och talar
              med de kommuner som redan tidigare har varit positiva. Då har
              man naturligtvis fått positiv respons i dialogen. Problemet är
              att vi möter också många kommuner som tidigare har haft en negativ
              inställning och där man inte har förändrat sin uppfattning utifrån
              det förslag som nu ligger i vårpropositionen från regeringens
              sida när det gäller ekonomiska åtaganden.
            </seg>
            <seg n="fa382f2c">
              Jag har väl inte samma förhoppningar som statsrådet om snabba
              lösningar på det här området. Jag kan naturligtvis hoppas att
              det ska hända saker och ting, men det jag än så länge har mött
              ute i debatten är inte någon aha-upplevelse om att någon snabb
              förändring skulle kunna ske. Jag ser också situationen utifrån
              vad jag kan läsa om ankomstkommunernas situation, med många fler
              barn i olika former av åtgärder och placeringar i förhållande
              till vad som var tänkt från början. Vi kan också se kommuner,
              inte minst kommuner med goda kontakter med regeringen, som inte
              är beredda att ställa upp och solidariskt ta på sig det ansvar
              som man skulle kunna tänka sig.
            </seg>
            <seg n="f5d5c0e1">
              Det räcker inte med flygblad och kommunala stämmor eller att
              man går ut med brev. Det handlar om ytterligare åtgärder. Min
              förhoppning är att det ska ske saker och ting, att det ska ske
              snabbt och att regeringen tar sig an uppdraget att regera i stället
              för att skicka flygblad i de här viktiga frågorna.
            </seg>
          </u>
          <note type="speaker" n="701978c2">
            Anf. 92 Statsrådet TOBIAS BILLSTRÖM (m) replik:
          </note>
          <u who="tobias_billstrom_fd281f" xml:id="i-c08896b98d45b604-12" n="e713d7f1">
            <seg n="9d81c85f">
              Fru talman! Det är trevligt att Göte Wahlström har noterat det
              viktiga arbetet att försöka få de moderata kommunpolitikerna att
              engagera sig i den här frågan. Jag måste dock säga att jag blir
              lite förvånad över att det kommer från Göte Wahlström som ju representerar
              ett parti som vägrade att underteckna det brev som lades fram
              för socialförsäkringsutskottets ledamöter och som samtliga borgerliga
              partier i alliansen skrev under och skickade till alla landets
              kommuner. Det undertecknades också av Miljöpartiet, som ska få
              en stor eloge för detta. Bodil Ceballos insåg värdet och vikten
              av att man samarbetar i den här frågan och inte gör partipolitik
              av den. Göte Wahlströms parti och Vänsterpartiet med Kalle Larsson
              i spetsen vägrade att underteckna brevet.
            </seg>
            <seg n="975b1452">
              Jag måste också konstatera att vi lämnade in en begäran till
              den socialdemokratiska partiledningen om att få komma till er
              kongress och prata med era kommunpolitiker om värdet och vikten
              av att av er ledda kommuner tar emot de här barnen. Till svar
              fick vi två rader tillbaka i Marita Ulvskogs vanliga vänliga trevliga
              stil, det vill säga att vi inte var välkomna.
            </seg>
            <seg n="3c51461c">
              Jag kan tala om för Göte Wahlström att jag är beredd att resa
              runt till alla landets partistämmor och prata om värdet och vikten
              av att vi alla hjälps åt och värnar om de här barnens bästa. Men
              det går inte om landets största oppositionsparti inte är intresserat
              av att medverka.
            </seg>
            <seg n="2d75f03f">
              Vi kommer att fortsätta att arbeta intensivt för att få flera
              att ställa upp. Vi kommer att göra det med de åtgärder som jag
              redovisade i samband med vårpropositionen och som jag talat om
              här. Vi kommer inte att ligga på latsidan. Jag har pratat med
              mitt folk, och så får Göte Wahlström göra sitt bästa för att prata
              med sina kommunpolitiker. Men jag måste säga att jag inte känner
              mig helt säker på att engagemanget verkligen finns hos Socialdemokraterna
              för den här frågan.
            </seg>
          </u>
          <note type="speaker" n="8cb756ab">
            Anf. 93 KALLE LARSSON (v):
          </note>
          <u who="kalle_larsson_7fdd7a" xml:id="i-f85b33b6c3eb088e-21" n="4ee171cb">
            <seg n="173a4f79">
              Fru talman! Snart är dagens och vårens migrationspolitiska debatt
              avslutad. Det är dags att sammanfatta och dra några slutsatser.
            </seg>
            <seg n="e4936b24">
              Först kan vi konstatera att det från socialdemokratiskt håll
              aviseras i retoriken och i vissa reservationer en möjlig kursändring.
              Kommer den att bekräftas i voteringar och i ytterligare tydliga
              markeringar är den mycket välkommen. Vi kommer att leta efter
              de voteringarna.
            </seg>
            <seg n="682352a3">
              Vi kan konstatera att från de tidigare flyktingvänliga borgerliga
              partierna har här en mycket tydlig positionsförändring skett.
              Den välkomnas av Socialdemokraterna, därför att det är till den
              socialdemokratiska och moderata politiken som dessa partier har
              anslutit sig i allt väsentligt, och de har övergivit tidigare
              ståndpunkter att vilja förändra politiken.
            </seg>
            <seg n="8d9d75ef">
              Från migrationsministern har vi inte fått höra några egentliga
              nyheter. Det är fortfarande så att den som är gift eller sammanboende
              med någon som befinner sig i landet ska åka tillbaka till sitt
              hemland för att därifrån söka tillstånd för anhöriginvandring
              som man med största säkerhet kommer att få. De papperslösa i Sverige
              kommer att få fortsätta att hoppas på att eventuellt någon gång
              få tillstånd att stanna som arbetskraft. För den som inte kan
              arbeta återstår väl enligt migrationsministern inget hopp.
            </seg>
            <seg n="d42e58bc">
              För Vänsterpartiets vidkommande konstaterar vi att det som nu
              återstår är ett omfattande och tungt opinionsarbete. Vi kommer
              tillsammans med alla de som så önskar från frivilligorganisationer,
              från kyrkor och samfund, från partier och organisationer att fortsätta
              arbetet för en human flyktingpolitik i det här landet.
            </seg>
            <seg n="87932d56">
              Rätten till asyl är konventionsstadgad, och den måste också här
              i kammaren försvaras. Därför är hoppet just nu satt till alla
              som fortsätter att kämpa för att den rättigheten också ska finnas
              i Sverige.
            </seg>
          </u>
          <note n="1ca93eea">
            Överläggningen var härmed avslutad.
          </note>
          <note n="fdb241bd">
            6 § Driftsformer för sjukhus
          </note>
          <note n="9d64f93f">
            Föredrogs
          </note>
          <note type="speaker" n="90664050">
            Anf. 94 LARS-IVAR ERICSON (c):
          </note>
          <u who="unknown" xml:id="i-ff7258bde6e99c2c-0" n="1385481f">
            <seg n="b6dc8dfd">
              Fru talman! Sverige kan erbjuda en i förhållande till många andra
              länder mycket bra hälso- och sjukvård. Det är vi nog överens om
              oavsett politisk uppfattning. Samtidigt hör just hälso- och sjukvård
              till de ämnen som kanske diskuteras mest när människor hör av
              sig till politikerna.
            </seg>
            <seg n="8f2464a3">
              Vi vet att svensk sjukvård står inför stora utmaningar inom en
              snar framtid. En sådan utmaning är just driftsformer för sjukhus.
            </seg>
          </u>
          <note n="a14e8bf5">
            Bakgrunden till dagens debatt är regeringens proposition Driftsformer
            för sjukhus och sex motioner som har väckts med anledning av propositionen.
            Vidare behandlas tre motionsyrkanden från den allmänna motionstiden.
          </note>
          <u who="unknown" xml:id="i-f7fdb589285308ac-0" n="1385481f">
            <seg n="fcc239fe">
              Utskottet har hållit en offentlig utfrågning för att bredda beslutsunderlaget.
              I denna deltog bland annat representanter för Socialdepartementet,
              Sveriges läkarförbund, Vårdförbundet, PRO, SPF och Vårdföretagarna.
            </seg>
            <seg n="51b94187">
              Socialutskottet tillstyrker regeringens förslag att upphäva inskränkningarna
              i landstingens möjligheter att överlämna driften av regionsjukhus,
              regionkliniker och övriga sjukhus till annan. Det innebär att
              landstingen ska kunna sluta avtal om driften av sjukhus utan krav
              på att avtalen innehåller villkor om att verksamheten ska drivas
              utan syfte att ge vinst åt ägare eller motsvarande intressent.
              Avtalen ska inte heller behöva innehålla villkor om att vården
              ska bedrivas uteslutande med offentlig finansiering och vårdavgifter.
              Vidare ska landstingen kunna överlämna driften av regionsjukhus
              och regionkliniker till någon annan. Utskottet ställer sig även
              bakom regeringens förslag att det nuvarande kravet på att bedriva
              hälso- och sjukvård vid minst ett sjukhus i offentlig regi upphävs.
              Denna lagändring föreslås träda i kraft den 1 juli 2007.
            </seg>
            <seg n="ecee4f28">
              Fru talman! Vi ser fram emot en spännande och intressant debatt
              här i dag. Vi kan ha olika utgångspunkter i frågan som gör att
              vi naturligtvis tycker olika. Men det gemensamma för oss i socialutskottet
              är ändå, för att använda ett bevingat uttryck, att vi alla värnar
              om mens sana in corpore sano en sund själ i en sund kropp.
            </seg>
            <seg n="576afed9">
              Därmed kan debatten börja.
            </seg>
          </u>
          <note type="speaker" n="d05f1096">
            Anf. 95 YLVA JOHANSSON (s):
          </note>
          <u who="ylva_johansson_c5e8e0" xml:id="i-bfbec470d45c58cc-0" n="abaebde9">
            <seg n="2c04f32d">
              Fru talman! Fredrik Reinfeldt lovade i valrörelsen att inte sälja
              ut akutsjukhusen. Därmed ströks privatiseringsdebatten från dagordningen.
              Men nu lägger alliansen, trots detta löfte, fram en proposition,
              Driftsformer för sjukhus , som gör det fritt fram för att flagga
              ut hela sjukhusflottan från den 1 juli. Det är inte bara ett skamligt
              löftesbrott utan också ett förhastat och ogenomtänkt förslag.
              Den diskussion som borde ha ägt rum under valrörelsen, men som
              målades över med en lögn, måste därför föras nu i elfte timmen.
            </seg>
            <seg n="4c52f5c2">
              För det första har sjukvården en spännvidd som ingen annan allmän
              medborgarservice. Sjukvården kan vara mycket enkel, som när läkare
              skriver ut hostmedicin per telefon. Och oerhört komplicerad, som
              när flera läkarteam måste avlösa varandra för att genomföra en
              komplicerad organtransplantation.
            </seg>
            <seg n="c8e146d9">
              Att bassjukvård kan privatiseras utan att kvaliteten sjunker
              betyder inte att storsjukhusen utan vidare kan säljas till högstbjudande
              eller splittras upp i vårdgallerior. Medan basvården bör decentraliseras
              så långt möjligt måste specialistvården tvärtom koncentreras.
            </seg>
            <seg n="866947c1">
              Det andra argumentet mot utförsäljning av stora sjukhus, särskilt
              universitetskliniker, följer av det första: konkurrensen blir
              skenbar. Konkurrens mellan privat och offentligt må ha sin plats
              i den lågteknologiska vården. Men jämfört med ett akutsjukhus
              är en vårdcentral billig både att upprätta och driva. Och ganska
              lätt att flytta. Men ett sjukhus står där det står. Även efter
              en privatisering råder i praktiken en monopolsituation.
            </seg>
            <seg n="7935a5e6">
              Fru talman! Jag citerade en krönika av P.C. Jersild som inledning
              på mitt anförande. Och jag håller med om det som P.C. Jersild
              säger.
            </seg>
            <seg n="de4f0937">
              Vi har en viktig debatt att föra i dag, och det är ett oerhört
              viktigt beslut som riksdagen kommer att fatta om några timmar.
              Det handlar om ett systemskifte i sjukvården. Det handlar inte,
              som P.C. Jersild också beskriver bra, om mångfald i sjukvården.
              Det finns med dagens lagstiftning alla möjligheter att lägga ut
              delar av vården på entreprenad när man tycker att det är lämpligt.
            </seg>
            <seg n="af00c3e8">
              Också sjukhus kan läggas ut på entreprenad under förutsättning
              att man följer fyra enkla regler. De fyra enkla reglerna är att
              man inte ska ha gräddfiler, utan att patienterna ska tas emot
              utifrån sina behov och inga andra kriterier, att man ska återinvestera
              vinsten i verksamheten, att man inte får sälja ut universitetssjukhus
              och att det måste finnas minst ett sjukhus i varje landsting som
              drivs offentligt. Det är rimliga regler som ger bra spelregler
              också för mångfald i sjukvården.
            </seg>
            <seg n="f08fa962">
              Den proposition som vi ska besluta om här i dag handlar om någonting
              annat än mångfald. Den handlar om ett systemskifte i sjukvården.
              Det är att öppna för utförsäljning eller utflaggning av våra mest
              högspecialiserade sjukhus, universitetssjukhusen, som utgör en
              gemensam skatt för oss i form av både kompetens och investeringar.
            </seg>
            <seg n="330cef6c">
              Det handlar om att öppna för gräddfiler i sjukvården, att privatbetalande
              patienter ska kunna gå före eller få bättre vård än alla andra
              som finansierar sin vård med skattemedel. Något som vi länge har
              varit mycket stolta över i Sverige, och som väckt beundran från
              många andra länder, är just detta att också den högspecialiserade
              vården, den dyraste och svåraste sjukvården, är till för alla
              på lika villkor utifrån behov. Där är det inte så att den som
              är rik kan köpa sig förtur i kön. Cancervården är ett bra sådant
              exempel.
            </seg>
            <seg n="8a69945b">
              Vi har många svåra diskussioner att föra om prioriteringar i
              cancervården. Vi för dem ofta här i riksdagen. De förs ute i samhället.
              Det fördes alldeles nyligen diskussioner bland olika specialister
              om de olika nationella riktlinjer som nyligen framtagits. Det
              är svåra frågor.
            </seg>
            <seg n="b111c0bb">
              Men en viktig sak är att den allra bästa cancervården och vi
              är duktiga på cancervård i Sverige, även om vi kan bli bättre
              utförs av den offentliga sjukvården, och den har alla tillgång
              till på lika villkor. Visar det sig att det inte är lika villkor
              har vi politiska medel att använda för att säkerställa likvärdigheten.
            </seg>
            <seg n="a5494c10">
              Om man säljer ut Radiumhemmet och tillåter Radiumhemmet att ta
              emot privatbetalande patienter, hur länge till kommer vi då att
              kunna vara stolta över en högklassig cancervård som är lika för
              alla?
            </seg>
            <seg n="ad455fae">
              Jag skulle vilja fråga Göran Hägglund som ju är här i kammaren:
              Om man nu inför gräddfiler, det vill säga möjligheten för den
              som betalar privat eller har privat sjukvårdsförsäkring att kunna
              köpa sig bättre eller snabbare vård på offentligt finansierade
              sjukhus som läggs ut på entreprenad vilket lagändringen som vi
              ska besluta om i dag innebär varför då bara på de sjukhus som
              drivs på entreprenad? Ska också andra delar av den offentliga
              sjukvården öppnas för privatbetalande patienter? Varför ska i
              så fall inte ett offentligt drivet och offentligt finansierat
              sjukhus få göra samma sak som ett offentligt finansierat entreprenaddrivet
              sjukhus får göra och ta emot privatbetalande patienter?
            </seg>
            <seg n="fa49683d">
              Kan Göran Hägglund ge svar på de frågorna i dag? Det är många
              som undrar över om detta systemskifte ska ta ytterligare ett steg
              och också gälla hela den offentliga sjukvården.
            </seg>
            <seg n="7b076cf5">
              Jag menar att statsministern, precis som P.C. Jersild beskrev
              i en krönika, var falsk i valrörelsen. Jag citerar vad Fredrik
              Reinfeldt sade till Göran Persson i en av de avslutande partiledardebatterna
              i SVT. Han sade så här när frågan om utförsäljning av akutsjukhus
              kom upp: Vi vill inte sälja akutsjukhus, som du påstod i en tidigare
              debatt. Vi har inte det förslaget. Jag är glad att du gav mig
              möjlighet att ge det beskedet här i kväll. Så sade Fredrik Reinfeldt
              i valrörelsen.
            </seg>
            <seg n="3cfea743">
              Jag tror att det var få människor som inte uppfattade det som
              att Moderaterna och alliansen inte tänkte genomföra förändringarna
              när det gäller utförsäljning av akutsjukhusen. Man kan alltid
              diskutera värdet av ord, men i en avslutande partiledardebatt
              är det svårt att uppfatta detta på ett annat sätt än att man inte
              tänker genomföra det förslaget.
            </seg>
            <seg n="e54e46ec">
              Jag förstår varför han sade det. Ni vill naturligtvis inte ha
              denna debatt. Det finns inget folkligt stöd för de förändringar
              som ni nu kommer att rösta igenom här i kammaren.
            </seg>
            <seg n="813a5d6d">
              Det finns tvärtom ett starkt folkligt stöd för att vi ska ha
              en sjukvård som fördelas efter behov och där det inte är möjligt
              med gräddfiler utan där man kan vara säker på att om någon annan
              får gå före är det för att den är sjukare och inte för att den
              har betalat mer för sjukvården. Och även om jag blir drabbad av
              en sjukdom som visar sig vara oerhört dyr att behandla kommer
              jag att få den behandlingen. Man kommer inte att väga in vad jag
              har betalat för att få den behandlingen. Det finns ett mycket
              starkt stöd hos svenska folket för detta som ni nu river upp.
            </seg>
            <seg n="2cc32a33">
              Det finns också ett mycket starkt stöd för att våra viktigaste
              sjukhus ska vara vår gemensamma tillgång och inte något som ska
              ägas av internationella börsföretag där besluten ska fattas i
              slutna styrelserum långt utanför vårt land. Det finns ett mycket
              starkt stöd för att inte låta marknadstänkande och ohejdat vinstintresse
              få styra och vara drivkraft för sjukvården och dess utveckling.
            </seg>
            <seg n="73a00374">
              Jag tror också att det finns stöd för att man ska vara öppen
              för mångfald i sjukvården. Det är bra att man kan pröva andra
              utförare och att det inte alltid är landstingen som är bäst på
              att utföra sjukvården.
            </seg>
            <seg n="6e66c10e">
              Men det är inte det som beslutet handlar om. Beslutet i dag handlar
              om universitetssjukhusen och möjligheten att köpa sig förtur eller
              bättre vård på de stora sjukhusen. Det är det som vi är oense
              om och inte om mångfalden i vården.
            </seg>
            <seg n="400b7c9a">
              Kanske är vi oense om mångfalden också, när jag tänker efter.
              Det är väl så, Göran Hägglund, att regeringen i morgon kommer
              att ta beslut om att lägga ned Mångfaldsdelegationen. Delegationen
              för mångfald i vården tillsattes under min tid och har till uppgift
              att komma med förslag på hur man ska underlätta för små aktörer
              att kunna vara med i vård och omsorg.
            </seg>
            <seg n="2b8aabf0">
              Vi vet hur det ser ut många gånger. När en liten idéburen organisation
              eller ett personalkooperativ många av dem har ett starkt eget
              engagemang i den vård och omsorg som de själva arbetar med eller
              är starkt förknippade med, kanske via en värdegrund eller gemensamt
              ägande tar över en verksamhet finns det ofta ett starkt positivt
              värde i just detta. Men så händer det som ofta händer. Vid nästa
              upphandling kommer en stor koncern med helt andra ekonomiska muskler
              och lägger ett ekonomiskt fördelaktigare anbud. Då förlorar den
              mindre, engagerade entreprenören sitt avtal och så är hela det
              värdet förlorat.
            </seg>
            <seg n="b9673670">
              Vi såg det för något år sedan på Brommageriatriken som var ett
              bra exempel på ett personalkooperativ med stort engagemang där
              alla var nöjda med kvaliteten men där man blev utkonkurrerad i
              upphandlingen.
            </seg>
            <seg n="e8180f3e">
              Detta är inga lätta frågor, men det var precis det som delegationen
              skulle komma med förslag på: Hur kan vi underlätta situationen
              för de små aktörerna som inte har de stora ekonomiska musklerna?
            </seg>
            <seg n="af99c018">
              Efter vad som står på listan ska regeringen i morgon ta beslut
              om att lägga ned delegationen. Det blir alltså inga förslag på
              hur de små aktörerna ska få lättare att agera i sjukvården. Samtidigt
              planerar riksdagen i dag att ta beslut om att underlätta för de
              stora internationella börsföretagen att vara med och köpa och
              sälja ut våra universitetssjukhus till högstbjudande. Det är osmakligt
              att satsa på de stora internationella vårdkoncernerna och prata
              om mångfald men samtidigt lägga ned delegationen för mångfald
              i vården.
            </seg>
            <seg n="5f091025">
              Det finns ett perspektiv till som jag vill ta upp, fru talman.
              Det handlar om forskningen och utbildningen. Sverige har varit
              och är framgångsrikt när det gäller medicinsk forskning. Det bästa
              universitetet är Karolinska Institutet som rankas högst bland
              svenska universitet i olika internationella jämförelser. Det brukar
              faktiskt inte vara något annat svenskt universitet som kommer
              i närheten när man gör de internationella jämförelserna. Man kan
              alltid i någon mån ifrågasätta sådana jämförelser, men det är
              hur som helst ett universitet med mycket goda resultat.
            </seg>
            <seg n="ff0709c7">
              Låt mig citera vad Harriet Wallberg-Henriksson, rektor för Karolinska
              Institutet, skrev tillsammans med prorektor Hans Forssberg med
              anledning av den proposition som vi nu behandlar: Som högsta chefer
              för landets enda medicinska universitet är vi oroliga för att
              lagändringen kraftigt försämrar förutsättningarna att bedriva
              konkurrenskraftig medicinsk utbildning och forskning i vårt land.
              Ett skräckscenario är att våra stora universitetssjukhus styckas
              upp och förvandlas till vårdgallerior med olika aktörer för varje
              specialitet. Lägg därtill återkommande upphandlingar och byten
              av ansvariga aktörer där vinstintresset inte ger utrymme för vare
              sig långsiktiga forskningsprojekt eller utbildning på mer grundläggande
              nivå. Sådana vårdgallerior istället för sammanhållna universitetssjukhus
              skulle innebära att både forskning och utbildning kraftigt försvåras
              eller till och med omöjliggörs i vårt land.
            </seg>
            <seg n="5884a392">
              Göran Hägglund, detta är mycket allvarlig kritik som framförs
              av ett framstående universitet. Denna kritik har på inget sätt
              behandlats i propositionen. Den viftas snarast bort med vänsterhanden,
              och man säger att det är viktigt med ett bra samarbete. Jo tack,
              det är det. Men vi har hittills inte sett något sådant bra samarbete
              mellan Karolinska Institutet och de privata vårdgivarna som är
              ganska många i Helsingfors. Man har tvärtom ganska dåliga erfarenheter
              av det samarbetet. Det är till exempel svårt att få fram utbildningsplatser.
            </seg>
            <seg n="d68bbf17">
              Du har över huvud taget inte brytt dig om frågan om att de olika
              verksamheterna följer helt olika tidsperspektiv. Upphandlingen
              av sjukvård följer ett tidsperspektiv. Planeringen av medicinsk
              forskning följer ett helt annat tidsperspektiv. De två frågorna
              kommer att bli svåra att förena. Och det kommer att bli svårt
              att förena tjänster, vilket är en viktig förutsättning för att
              kunna bedriva en bra verksamhet.
            </seg>
            <seg n="d858edbe">
              Avslutningsvis vill jag kommentera två ståndpunkter som brukar
              framföras av de borgerliga debattörerna i denna fråga. Ni brukar
              säga att man inte ska överdriva riskerna, att det inte kommer
              att bli så illa, att det säkert inte kommer att bli så många sjukhus
              som säljs ut och att det säkert blir som det var innan den nuvarande
              lagstiftningen fanns på plats. Det är inte sant.
            </seg>
            <seg n="8929efb0">
              Den nuvarande lagstiftningen kom till just eftersom det för första
              gången började förekomma att man ville sälja ut sjukhus. Då sade
              vi socialdemokrater tillsammans med Vänsterpartiet och Miljöpartiet
              att okej, det kan man göra, men då är det rimligt att det finns
              vissa regler som ska gälla när man lägger ut ett sjukhus på entreprenad.
              Vi satte upp fyra regler.
            </seg>
            <seg n="955ba429">
              Det är dem som ni nu tar bort, och ni gör det för att det finns
              företrädare ute i landstingen, som är sjukvårdshuvudmännen, som
              vill sälja ut. Moderaterna i Helsingfors har sagt att man vill
              göra vårdgalleria av Karolinska sjukhuset. Moderaterna i Västmanland
              säger att man vill sälja ut Centrallasarettet i Västerås. Och
              det har bara gått ett halvår sedan Moderaternas partiledare sade
              i tv att man inte hade några sådana planer.
            </seg>
            <seg n="070b3243">
              Det ska bli intressant att se hur många sådana planer som dyker
              upp under de närmaste åren. Det är inte sant att vi återgår till
              det läge som var innan nuvarande lagstiftning fanns på plats.
              Det är ett nytt läge, och jag hävdar att det är ett systemskifte
              i sjukvården.
            </seg>
            <seg n="ac9eebf9">
              Jag hävdar att det är falskt att tala om mångfald. Vi har möjlighet
              till mångfald i sjukvården med den lagstiftning som finns. Med
              de beslut som ni planerar att ta i dag och i morgon blir det mindre
              mångfald och mer monopol privata monopol.
            </seg>
          </u>
          <note n="39781672">
            Bifall till reservationen!
          </note>
          <note n="324ffb10">
            I detta anförande instämde Ann Arleklo, Lennart Axelsson, Catharina
            Bråkenhielm, Christer Engelhardt, Fredrik Olovsson, Marina Pettersson,
            Per Svedberg och Björn von Sydow (alla s).
          </note>
          <note type="speaker" n="1396f7ff">
            Anf. 96 ELINA LINNA (v):
          </note>
          <u who="elina_linna_55caa4" xml:id="i-76ee84b52a1b8654-0" n="6cc4a500" next="i-b6686db5ab08d1ea-0">
            <seg n="20eb30d4">
              Fru talman! Alla de som under de senaste åren har debatterat
              och lobbat för sjukvårdens omvandling till affärsverksamhet jublar
              i dag. Det har varit mäktiga personer och grupper som högljutt
              har fört fram sitt budskap: Vinsten och marknaden ska ha sin plats
              inom hälso- och sjukvården! Redan då regeringen eller rättare
              sagt socialminister Göran Hägglund för ett par månader sedan presenterade
              sin proposition var omvandlingen tydlig. Vid sin sida vid presskonferensen
              hade ministern placerat vd:n för Svenskt Näringsliv. Det var en
              ovanlig syn för mina ögon när vi talar om hälso- och sjukvård,
              men för den borgerliga regeringen en självklarhet. I slutet av
              februari presenterades propositionen, i dag kommer ett beslut
              att tas här i kammaren och redan den 1 juli träder lagen i kraft.
              Fort ska det gå när man stiftar en lag som innebär ett systemskifte
              i svensk sjukvård. Med sådan fart kan vi förstå att lagen bygger
              på massor med antaganden, tro och förhoppningar. Konkreta konsekvensanalyser
              lyser med sin frånvaro.
            </seg>
            <seg n="0ecc17eb">
              En av de förhoppningar som regeringen framför är att mångfald
              bidrar till en mer effektiv hälso- och sjukvård. Genom konkurrensutsättning
              ska vi spara pengar igen. Regeringens naiva tro på marknadens
              magiska egenskaper ter sig både okunnig och barnslig. Det är uppenbart
              att kostnadseffektivitet i ett kommersiellt vårdbolag ofta innebär
              mindre personal och stressigare arbetsmiljö.
            </seg>
            <seg n="7c00d652">
              Ett land som har hunnit ganska långt när det gäller marknad och
              mångfald av sjukvård är USA. I USA, där 16 procent av bruttonationalprodukten
              går till vården, är ändå folkhälsan, mätt till exempel i spädbarnsdödlighet
              och medellivslängd, mycket sämre än hos oss. I USA, där det är
              långt till lika vård på lika villkor, saknar till exempel ca 48
              miljoner amerikaner sjukvårdsförsäkring.
            </seg>
            <seg n="d233cb4a">
              Det finns en professor emeritus med namnet Arnold S. Relman vid
              Harvard Medical School som i mer än två decennier studerat vinstintressets
              effekter på den amerikanska sjukvården. Han sammanfattar situationen
              så här: Inget sjukvårdssystem i den industrialiserade världen
              är så starkt kommersialiserat som vårt, och inget är så kostsamt,
              så ineffektivt och orättvist eller så impopulärt.
            </seg>
            <seg n="146b9710">
              Professor Relman beskriver också följande slutsats: Ett marknadsekonomiskt
              skäl till varför sjukvården i grunden inte kan vara en affärsverksamhet
              är det faktum att det i grunden inte rör sig om en symmetrisk
              transaktion mellan jämbördiga parter på en fri marknad. Den sjuke
              köparen är per definition en svagare part, fysiskt och psykiskt
              underlägsen, sämre informerad, ofta oförmögen att själv kontrollera
              transaktionen.
            </seg>
            <seg n="c022133f">
              Jag vill citera ännu en äldre klok tänkare, den här gången från
              Sverige. Författaren och läkaren P.C. Jersild skriver i söndagens
              Dagens Nyheter: Även efter en privatisering råder i praktiken
              en monopolsituation. Äkta konkurrens innebär att minst två företag
              erbjuder samma tjänst. Men så blir det inte. I stället kommer
              läget att likna det som råder i Gotlandstrafiken. Den som vinner
              kontraktet blir ensam herre på täppan och kan sedan utöva utpressning
              på licensgivaren att höja insatserna eftersom inget alternativ
              finns. Att byta entreprenör är en långsam process med uppenbar
              risk för kvalitetssänkning under övergångsperioden. Se bara på
              pendeltågseländet!
            </seg>
            <seg n="2b0238de">
              Nu driver regeringen ändå igenom lagen utan att ha lyssnat på
              vare sig Relman eller Jersild, men någon i den borgerliga alliansen
              kanske ändå känner tveksamhet så jag rekommenderar dem som brukar
              tänka efter före att också studera tankar av dem som är kritiska
              till systemskiftet inom sjukvården. Det finns fler än vi vänsterpartister,
              socialdemokrater och miljöpartister här i kammaren som är kritiska
              mot regeringens förslag.
            </seg>
            <seg n="a176f65e">
              Fru talman! Varken regeringen eller ens socialutskottets majoritet
              har lyssnat eller gett plats för utomstående kritiska röster i
              någon större utsträckning. Socialutskottet anordnade en offentlig
              utfrågning under tiden vi jobbade med betänkandet. Utfrågningen
              döptes till Mångfald i vården och avsågs bredda beslutsunderlaget
              inför utskottets beredning av regeringens proposition. Jag vågar
              påstå att jag sällan har besökt en mer förutsägbar utfrågning.
              13 organisationer eller myndigheter hade fått fem minuter var
              att presentera sin syn på frågan. Svenskt Näringsliv var inte
              på plats den här gången, däremot fanns arbetsgivarorganisationen
              för de privatdrivna vård- och omsorgsföretagen, Vårdföretagarna,
              där. Näringslivets särställning markerades med att Vårdföretagarnas
              två representanter fick tio minuter var för att få fram sitt budskap.
              Jag ska erkänna att Karolinska Institutet också fick mer tid,
              men inte 20 utan 10 minuter. Och då ska vi inte glömma att Karolinska
              Institutet var en av de endast två kritiska inbjudna gästerna.
            </seg>
            <seg n="49710287">
              Karolinska Institutets erfarenhet är att privata vårdgivare ofta
              är ovilliga att ta emot studenter för klinisk utbildning. Ylva
              Johansson exemplifierade det i sitt anförande. Jag har själv också
              frågat runt och förstår att faran är stor att vi kommer att ha
              brist på utbildningsplatser. Redan nu syns det tydligt att privata
              vårdgivare det finns flera i Helsingfors inte är speciellt intresserade
              av att bereda utbildningsplatser.
            </seg>
            <seg n="25c01d97">
              Det verkar inte heller oroa regeringen eller ens majoriteten
              i utbildningsutskottet som skriver i sitt yttrande att propositionens
              förslag inte kommer att inverka negativt på forskning och högskoleutbildning.
              Inom hälso- och sjukvården sätter man stort värde på beprövad
              erfarenhet. Det tycks inte regeringen bry sig om med tanke på
              hur dåligt underbyggt hela lagförslaget är.
            </seg>
            <seg n="0f67d2f5">
              Det har sagts förut men tål att upprepas, nämligen att avskaffandet
              av den nuvarande lagen som skyddar sjukhusvården från vinstintressen
              och som innebär att inga regionsjukhus och regionkliniker de stora
              universitetssjukhusen får lämnas ut på entreprenad, att varje
              landsting måste behålla minst ett sjukhus i egen regi och att
              verksamheten uteslutande ska finansieras med vårdavgifter och
              offentliga medel, det vill säga att gräddfiler i vården för försäkringspatienter
              inte är tillåtna, saknar sakargument. Av enbart ideologiska skäl
              genomförs ett systemskifte i svensk hälso- och sjukvård. Valfrihet,
              mångfald och vinst är honnörsord som upprepas så mycket i propositionen
              och betänkandet att jag börjar undra om regeringens nästa drag
              är att föra in orden i hälso- och sjukvårdslagen.
            </seg>
            <seg n="0236a61c">
              Fru talman! Jag hänvisade nyss till utfrågningen som också finns
              dokumenterad i betänkandet. Jag vill rekommendera åhörarna och
              lyssnarna att läsa också de inläggen. Det är tydligt att alliansens
              svartmålning av den nuvarande lagstiftningen har burit frukt.
              Det går att läsa av här och där att det finns en del missuppfattningar
              i negativ bemärkelse om den så kallade stopplagen, den nuvarande
              lagen. Jag vill också speciellt rekommendera läsning av Pensionärernas
              Riksorganisations, PRO:s, välbalanserade inlägg.
            </seg>
            <seg n="a37ea0bc">
              En ideologisk skillnad mellan Vänsterpartiet och regeringen är
              inställningen till konkurrens i vården. Med ökad konkurrens riskerar
              vi ökad byråkrati. Enligt uppgifter i utredningen Vinst i vården
              konstateras att de amerikanska sjukhusen kan ha avtal med uppemot
              200 beställarorganisationer som var och en har egna regler för
              vilka behandlingar som avtalen ska täcka. Flera aktörer i vården
              tvingar också staten och landstingen att mer noggrant reglera
              vården. Reglerna för vilken vård som omfattas av det offentliga
              Medicare i USA sträcker sig över 45 000 sidor. Hur stora kommer
              de administrativa kostnaderna att vara? Den så kallade beställarkompetensen
              måste höjas och förbättras. Hur mycket kommer det att kosta, Göran
              Hägglund, och vem ska betala de kostnaderna? Genom de föreslagna
              förändringarna kommer mer pengar att användas till annat än vård.
              Nu måste ju skattepengarna också räcka till den svällande byråkratin,
              till ständiga omförhandlingar av komplicerade vårdavtal samt till
              vinst åt vårdbolag och till marknadsföring.
            </seg>
            <seg n="62dc3d7d">
              Fru talman! Vänsterpartiet, Socialdemokraterna och Miljöpartiet
              säger bestämt nej till regeringens förslag. Vi har en gemensam
              reservation i betänkandet som jag yrkar bifall till.
            </seg>
            <seg n="0a2fe0b2">
              Jag vill avsluta mitt anförande med att läsa en insändare som
              jag råkade se dagen efter att socialutskottet haft sin utfrågning
              och som på ett tankeväckande sätt sammanfattar många människors
              känslor inför de förändringar som den borgerliga regeringen nu
              genomför. Insändaren är skriven av signaturen Legitimerad sjuksköterska
              och har rubriken Lidandet saknar valfrihet. Den lyder:
            </seg>
            <seg n="6217659e">
              Vi ska göra val med betydelse för vår livskvalitet. Det må vara
              hänt att jag som kund tvingas till omöjliga val av el, telefon
              eller pensionsförvaltare omöjliga för att jag saknar den kompetens
              som krävs för att göra säkra val.
            </seg>
            <seg n="13edc213">
              Men när valfriheten i marknadens skepnad tar över vården tvingas
              jag som lidande att göra val som jag knappt skulle ha förmåga
              att göra som frisk.
            </seg>
            <seg n="7843f26a">
              Visst finns det en poäng att jag som patient ska kunna få vård
              av någon som jag har förtroende för och vid en tidpunkt då jag
              har behov av det.
            </seg>
            <seg n="2fd9b99e">
              Men valfrihet i allianstappning handlar inte om det utan om att
              jag som lidande ska gå runt i ett vårdvaruhus och avgöra vilka
              produkter som jag behöver och av vilket företag. Och Gud förbjude
              att jag skulle ha behov som innebär att omsorgerna måste samordnas
              mellan flera olika aktörer eller att det jag behöver inte finns
              med i avtalet.
            </seg>
            <seg n="1cd9441d">
              Kraven på patienten eller den lidandes eget ansvar drivs in absurdum.
              Föreställ dig att du en morgon vaknar med en förtärande psykisk
              smärta. Du tar till alla knep som kan ge lindring men till slut
              räcker inte din förmåga. Det som då krävs i en redan utsatt situation
              är att ringa till rätt instans och välja rätt. Och blir det fel
              är alliansens lösning att jag som kund ska lösa det genom ett
              byte av vårdgivare allt i valfrihetens namn.
            </seg>
            <seg n="d50e783e">
              Men lidande saknar valfrihet. Jag väljer inte mitt lidande, och
              möjligheten att välja vård är inte förenat med den förtjusning
              det innebär att kunna välja en ny soffa. I en situation där du
              knappt orkar med dig själv ska du göra val som är svåra nog att
              göra i friskt tillstånd.
            </seg>
            <seg n="7134b327">
              Det krävs en mer kritisk debatt om behovet av valfrihet i vården.
              Alliansens definition av valfrihet saknar enligt min mening insikt
              om patientens behov. Devisen om att man måste vara frisk för att
              orka vara sjuk, blir med dagens valfrihet alltmer sann.
            </seg>
          </u>
          <note n="1cba3bc0">
            I detta anförande instämde Eva Olofsson (v).
          </note>
          <note n="b643a89c">
            Anf. 97 THOMAS NIHLÉN (mp):
          </note>
          <note n="2143f0bb">
            Fru talman! I det här betänkandet har Miljöpartiet, Socialdemokraterna
            och Vänsterpartiet en gemensam reservation. Jag yrkar bifall till
            vår gemensamma reservation och avslag på utskottets förslag med
            anledning av propositionen.
          </note>
          <u who="elina_linna_55caa4" xml:id="i-b6686db5ab08d1ea-0" n="6cc4a500" prev="i-76ee84b52a1b8654-0">
            <seg n="a5670f0c">
              Miljöpartiet vill ha en sjukhusvård som betalas gemensamt och
              fördelas efter behov och enligt gällande prioriteringsordning.
              Den nuvarande lagstiftningen och regleringen syftar till att man
              ska undvika en kommersialisering av våra gemensamt finansierade
              sjukhus genom att ge landstingen och regionerna rimliga spelregler
              vid en eventuell överlåtelse av driften av sjukhus.
            </seg>
            <seg n="4da0789d">
              Vi anser att all skattefinansierad vård, oavsett om den drivs
              av landstinget eller av en privat huvudman, ska vara tillgänglig
              för alla på samma villkor.
            </seg>
            <seg n="60952b06">
              Därför har Miljöpartiet varit med och utformat den reglering
              som nu råder på detta område i dag.
            </seg>
            <seg n="c7cb9ec1">
              Regeringen vill med den här propositionen riva upp de regleringar
              som vi sammantaget tycker utgör den ram som behövs för att garantera
              en likvärdig och behovsstyrd vård.
            </seg>
            <seg n="0be6651a">
              När Göran Hägglund nu lägger fram sin första sjukvårdspolitiska
              proposition är det inte patientens bästa som står i första rummet.
              I stället är det ett lagförslag som enbart fokuserar på företagens
              möjligheter att göra vinst och att dela ut vinster till anonyma
              aktieägare. Alliansens så kallade startlag är ingenting annat
              än en utförsäljningslag.
            </seg>
            <seg n="6cd72636">
              Hela grundtanken med borgarnas privatiseringsiver i fråga om
              sjukvården är att föra in samma marknadstänkande som finns inom
              andra sektorer i sjukvårdssektorn. På så sätt hoppas man kunna
              få ned kostnaderna genom att den privata sektorn påstås vara effektivare
              än den offentliga.
            </seg>
            <seg n="905d2ec4">
              Det man fullständigt har missat är att vård inte är en vara som
              alla andra. Det kommer alltid att finnas begränsade vårdresurser,
              vilket innebär att det alltid måste göras prioriteringar i enlighet
              med den av riksdagen fastställda prioriteringslagstiftningen.
              Hittills har de allra flesta varit eniga om att det är vårdbehovet
              och inte storleken på patientens plånbok som ska avgöra vilken
              vård man får och i vilken ordning.
            </seg>
            <seg n="c07a5617">
              Den proposition som i dag ligger på riksdagens bord handlar inte
              om höjd kvalitet eller bättre tillgänglighet inom hälso- och sjukvården.
              Den handlar inte heller om nytänkande och nya organisationsformer.
              Den handlar om att främja de stora vårdbolagens möjlighet att
              gå med vinst och dela ut vinster och att det är skattebetalarna
              som ska stå för notan.
            </seg>
            <seg n="81bd5088">
              Fru talman! Den första av de fyra begränsningar som regeringen
              nu vill riva upp är bestämmelsen i hälso- och sjukvårdslagen om
              att landsting som överlämnar till någon annan att bedriva hälso-
              och sjukvård som ges vid ett sjukhus i avtalet ska ange villkor
              om att verksamheten ska drivas utan syfte att ge vinst åt ägare
              eller motsvarande intressent. Nuvarande bestämmelse berör vinstutdelning
              i en verksamhet som är helt uppbyggd av och helt finansierad med
              skattemedel. De sjukhus som är uppbyggda och finansierade med
              privata medel berörs inte i dagens lagstiftning.
            </seg>
            <seg n="1f7998a3">
              Tanken om den rena konkurrensen på det här området är utopisk,
              tycker vi. Det är några få stora börsnoterade företag som i realiteten
              kommer att kunna lägga anbud för att ta över driften av våra sjukhus.
              Bolagens överordnade intresse är vinst och vinstutdelning. Att
              de går med vinst är i sig inget problem så länge vården är överordnad
              och en eventuell vinst eller ett eventuellt överskott återinvesteras
              i verksamheten för att förbättra den. För oss handlar det om vad
              företaget gör med vinsten och vilken betydelse vinsten har i förhållande
              till annat.
            </seg>
            <seg n="214d735d">
              Det är av dessa skäl det har varit viktigt att ha den reglering
              som nu råder. Ett ytterligare motiv till denna regel är att man
              har velat underlätta för småföretag, ideella organisationer och
              företag som drivs utan syfte att ge vinst till ägarna att starta
              och växa inom vårdsektorn.
            </seg>
            <seg n="c27ab1dc">
              Allianspartierna har medvetet försökt att lura svenska folket
              genom att påstå att den nuvarande lagstiftningen skulle innebära
              ett förbud mot vinster inom vården. Detta påstående är naturligtvis
              helt felaktigt och vilseledande. Den reglering som finns är att
              den som vill ta över och driva ett sjukhus som är uppbyggt med
              hjälp av skattepengar inte får dela ut eventuell vinst till aktieägare
              eller liknande, utan vinsten ska återinvesteras i verksamheten.
            </seg>
            <seg n="685b51fc">
              Om ett företag vill ta över driften av ett sjukhus från landstinget
              eller regionen behöver inte företaget satsa några egna pengar,
              utan får alla pengar och resurser till driften av landstinget
              eller regionen. Eftersom företaget inte investerar några pengar
              finns det enligt vår mening heller ingen anledning att tillåta
              utdelning av eventuella vinster. Det finns alltså inget vinstförbud
              inom vården, däremot ett förbud mot att dela ut vinster om verksamheten
              drivs privat men med skattebetalarnas pengar.
            </seg>
            <seg n="34b88414">
              De företag som vill investera och själva bygga upp ett sjukhus
              där de står för alla kostnader inklusive driften berörs över huvud
              taget inte av nuvarande reglering. Varför startas det då inte
              fler privata sjukhus? Antagligen tycker de stora vårdbolagen att
              det är en dålig affärsidé som innebär för stora risker. Jag har
              full förståelse för att man hellre ser att landstinget och skattebetalarna
              står för hela risken och alla resurser till driften av verksamheten.
            </seg>
            <seg n="5ff789b3">
              Överskottet eller vinsten är nödvändigt för att man ska kunna
              investera i ny teknik och bättre kompetens. Det är de flesta,
              inklusive Göran Hägglund, överens om. Det låter ju rimligt, men
              varför finns det då i socialministerns proposition inget om en
              lägsta återinvesteringsprocent för eventuellt överskott och eventuell
              vinst?
            </seg>
            <seg n="8685dd8b">
              Fru talman! Den andra begränsningen som regeringen vill riva
              upp är att landstinget eller regionen som överlämnar till någon
              annan att bedriva hälso- och sjukvård som ges vid ett sjukhus
              i avtalet ska ange villkor för att verksamheten ska drivas uteslutande
              med offentlig finansiering och vårdavgifter. Regleringen innebär
              en garanti för att all skattefinansierad vård, oavsett om den
              drivs av landstinget eller av en privat huvudman, ska vara tillgänglig
              för alla på lika villkor.
            </seg>
            <seg n="2f176c8c">
              Socialministern och de borgerliga partierna vill nu ändra dessa
              grundläggande villkor. De föreslår att privata entreprenörer inte
              ska behöva följa dessa regler utan ska kunna ta emot patienter
              med annan finansiering, antingen via sjukvårdsförsäkringar eller
              genom att man betalar ur egen ficka.
            </seg>
            <seg n="d6cb18f4">
              Om vi låter regeringens proposition bli verklighet innebär det
              att vi tar första steget mot en försäkringsbaserad vård. Allt
              detta betyder mer konkret att vi i dag har ett förbud mot gräddfiler
              och att det Göran Hägglund gör inte är att stoppa detta, utan
              att skapa utökade möjligheter för försäkringsbolagen att sälja
              fler privata sjukvårdsförsäkringar.
            </seg>
            <seg n="1f8e2410">
              Miljöpartiet anser att detta är helt oacceptabelt, eftersom vi
              då riskerar att gå miste om de grundläggande värderingarna inom
              svensk hälso- och sjukvård, som handlar om solidariskt fördelad
              vård, människors lika värde och den prioriteringsordning riksdagen
              beslutat om. Det finns en uppenbar risk att vården vid våra sjukhus
              blir uppdelad så att vi får en kö för försäkringspatienter som
              får stora fördelar gällande både kvalitet och väntetid jämfört
              med patienter som inte har råd eller möjlighet att skaffa sig
              privata sjukvårdsförsäkringar.
            </seg>
            <seg n="75ba1813">
              Regeringen föreslår som tredje punkt att bestämmelsen om att
              uppgiften att bedriva hälso- och sjukvård som ges vid ett regionsjukhus
              eller en regionklinik inte får överlämnas till någon annan ska
              upphävas.
            </seg>
            <seg n="b289e4f8">
              Ett av de viktigaste skälen till att behålla denna bestämmelse
              är kopplingen till forskning och utbildning. Regionsjukhusen intar
              en särställning i förhållande till staten genom att läkarnas grundutbildning
              sker i nära samverkan mellan universiteten och universitets- och
              regionsjukhusen och genom att en stor del av forskningen bedrivs
              där. Forskningen och sjukhusets verksamhet är nära sammanvävda.
              Forskningen har betydelse för förutsättningarna att bedriva högkvalitativ,
              ofta högspecialiserad, vård och vice versa.
            </seg>
            <seg n="b8c14b15">
              Medicinsk forskning, en högkvalitativ utbildning och tillgången
              till läkare i hela landet är frågor som hör till det offentligas
              åtagande i ett nationellt perspektiv. Dessa frågor kan, tycker
              vi, inte enbart hanteras på landstings- och regionnivå.
            </seg>
            <seg n="55bacdc0">
              Det finns också en uppenbar risk att verksamheten vid våra universitets-
              och regionsjukhus styckas upp och att varje klinik får en egen
              ägare. I stället för sjukhus får vi sjukhusgallerior. Det skulle
              helt uppenbart försvåra och fördyra den långsiktiga forsknings-
              och utbildningsverksamheten.
            </seg>
            <seg n="98d0b54b">
              Sist i raden av de inskränkningar regeringen nu vill riva upp
              är den om att varje landsting ska bedriva hälso- och sjukvård
              vid minst ett sjukhus utan att uppgift överlämnas till någon annan.
              Regeln innebär att man inom landstinget ska ha kvar åtminstone
              ett sjukhus i egen regi. Regeln ser vi som en del av en infrastruktur
              och en försäkran om att landstinget behåller egen kompetens för
              att bedriva sjukhusvård. Det är nog så viktigt inför framtida
              upphandlingar. Det är därför ur demokratisk aspekt viktigt för
              medborgarna att åtminstone ett sjukhus finns kvar i egen offentlig
              regi.
            </seg>
            <seg n="eb999e97">
              Fru talman! Regeringen talar om att man vill ta bort nuvarande
              regleringar kring driftsformerna för våra sjukhus, inte så mycket
              för att man vill att de förändringar som de förhindrat ska ske,
              påstår man, utan mer för att det ska vara en signal till sektorn
              att företagande är okej inom vården. Uppenbart är dock att man
              inte vill ha ett företagande med verklig mångfald, eftersom regeringens
              förslag enbart gynnar de stora privata börsnoterade aktörerna
              och vårdkoncernerna.
            </seg>
            <seg n="8d7fc071">
              Denna uppfattning har ytterligare stärkts efter det senaste regeringssammanträdet,
              då regeringen beslutade tror jag i alla fall, eller också är det
              i morgon att lägga ned den delegation som skulle ta fram förslag
              på hur småföretag, ideella organisationer och kooperativ på ett
              mer likvärdigt sätt skulle kunna driva offentligt finansierad
              vård och omsorg.
            </seg>
            <seg n="48b06503">
              Det är viktigt att behålla nuvarande regleringar, framför allt
              för människors känsla av trygghet. Vi kan långsiktigt bygga upp
              en sjukvård med verklig mångfald vad gäller driftsformer, vårdfilosofi
              och vårdinnehåll. Verksamheter utan vinstsyfte hade också kunnat
              växa fram. Nu blir denna möjlighet minimal.
            </seg>
          </u>
          <note type="speaker" n="f883244b">
            Anf. 98 KENNETH JOHANSSON (c):
          </note>
          <u who="kenneth_johansson_5d683a" xml:id="i-e824b53b90c7af03-0" n="8129700f" next="i-e6b05acbef18f28b-0">
            <seg n="e070ff1a">
              Fru talman! För mig som har varit med och kämpat mot stopplagen
              är detta en glädjens dag. Det handlar inte om skadeglädje utan
              om en ärlig förhoppning om och markering av att vi nu på allvar
              inleder arbetet för att få fart på det valfrihets- och förnyelsearbete
              som är så nödvändigt för sjukvården.
            </seg>
            <seg n="3aa0f34f">
              Genom att upphäva stopplagen myndigförklarar vi våra förtroendevalda
              i landsting och regioner. Vi får i stället för stopplagen en startlag
              en offensiv satsning på mångfaldsarbete. Det kommer ett avknoppningsstöd,
              och vi får inom en solidariskt finansierad vård fler verksamheter
              drivna i kooperativa, privata och ideella alternativ.
            </seg>
          </u>
          <note n="f573e560">
            Jag yrkar således bifall till förslaget i betänkandet och avslag
            på reservationen.
          </note>
          <u who="kenneth_johansson_5d683a" xml:id="i-e6b05acbef18f28b-0" n="8129700f" prev="i-e824b53b90c7af03-0">
            <seg n="7ee6f8ef">
              Fru talman! Efter att ha hört den samlade vänsteroppositionen
              tänker jag ge min historiebeskrivning.
            </seg>
            <seg n="e5845ea4">
              Stopplagen kom till för att Socialdemokraterna inte ville diskutera
              de stora problem i svensk sjukvård som de inte hade förmått lösa.
              De ville inte diskutera problemen inom psykiatrin. De ville inte
              diskutera de långa väntetiderna. De ville inte diskutera varför
              det aldrig gick att komma fram på telefon. De ville inte diskutera
              varför primärvården på många håll bars fram av stafettläkare.
            </seg>
            <seg n="12f6c24b">
              Därför hittade man på stopplagen. Man hoppades säkert därmed
              att man inte skulle behöva diskutera köerna utan i stället kunna
              skrämma med privatiseringar. Man hoppades säkert slippa förklara
              vad man ville göra för primärvården och i stället få hota med
              högerns gräddfiler för de rika. Man hoppades säkert slippa besvärliga
              frågor om psykiatrin och i stället få diskutera utförsäljningar
              av sjukhus.
            </seg>
            <seg n="e6c84c38">
              Så kom valrörelsen. Likt Don Quijote kämpade ni socialdemokrater
              mot väderkvarnarna med hjälp av er lans den fantastiska stopplagen.
              Problemet var bara att människor, patienterna, inte såg väderkvarnarna
              som orsaken till problemet. De såg att dagens problem i sjukvården
              hade uppstått trots att ingen stopplag hade funnits. Ni underskattade
              definitivt människors sunda förnuft.
            </seg>
            <seg n="2d99c4a5">
              Ett av de största problemen med så väl Don Quijotes väderkvarnar
              som med Ylva Johanssons stopplag är att de sänder helt fel signaler.
              När Socialdemokraterna under sin partisekreterare Marita Ulvskogs
              fana gick till angrepp på de framgångsrika svenska storföretagen
              sändes en tydlig signal till varenda småföretagare i det här landet:
              Ni är problemet, inte lösningen.
            </seg>
            <seg n="413c7150">
              På samma sätt sände stopplagen en tydlig signal till varenda
              sjuksköterska och läkare som funderade på att etablera sig som
              egen vårdgivare: Gör inte det! Den svenska sjukvården ska präglas
              av enfald, inte av mångfald.
            </seg>
            <seg n="3258e589">
              Därför är signalen som vi i dag sänder så viktig. Det behövs
              ju mångfald i den svenska sjukvården. Att Vänsterpartiet är emot
              var väntat. Det har vi hört år ut och år in. Att Miljöpartiet
              däremot går emot mångfald förvånar mig mycket.
            </seg>
            <seg n="fab5a930">
              Fru talman! Det gläder mig att vi nu, med en ny politik, kan
              släppa loss entreprenörskapet även inom vården och omsorgen, att
              vi kan stimulera alternativa driftsformer en mångfald av privata,
              ideella, kooperativa och offentliga aktörer och upphäva stopplagen.
              Den offentliga sektorn ska ha ett huvudansvar för en god välfärd,
              men helheten berikas när alternativen tillåts komplettera och
              förnya. Människors ideella engagemang bör uppmuntras, och jag
              är mycket, mycket glad och nöjd med att vi nu får en utveckling
              av det i och för sig vällovliga initiativ, Mångfaldsdelegationen,
              som Ylva Johansson en gång i tiden startade efter krav från Miljöpartiet.
              Det var en bra början men ett mycket begränsat direktiv.
            </seg>
            <seg n="b6ffc63f">
              Nu ser vi möjligheter, och Göran Hägglund med flera har klart
              markerat att vi nu ska börja utifrån det kartläggningsarbete som
              Mångfaldsdelegationen snart redovisar. Nu tar vi nya tag och breddar
              och fördjupar uppdraget. Vi ser att det inte bara handlar om Socialdepartementets
              ansvarsområde utan även om Finansdepartementet, om näringsutskottet
              och om den långa rad av organisationer som har intressen på detta
              område. Se inte detta som ett problem, utan se det som en möjlighet
              och en utgångspunkt för att dra i gång ett arbete.
            </seg>
            <seg n="1f154d32">
              Jag vet många representanter från olika idéburna organisationer
              som säger: Vad bra att ni utvidgar och fördjupar vårt uppdrag.
              Det är precis detta vi vill.
            </seg>
            <seg n="92a71bca">
              Mörkermåla alltså inte ambitionshöjningen i denna del, utan se
              det som något positivt. Mångfald och ideella insatser ger viktiga
              mervärden.
            </seg>
            <seg n="5b3a71fb">
              Stopplagen upphävs från det kommande halvårsskiftet. Fler aktörer
              utvecklar vården. Den ökade mångfalden stärker patientens ställning
              och medför en bättre tillgänglighet.
            </seg>
            <seg n="57508cbc">
              Vår självklara utgångspunkt är att vården ska vara lyssna nu
              solidariskt finansierad. Den ska fördelas efter behov, och den
              som har de största behoven ska gå först. Det är inte som i dag,
              med den politik som den tidigare regeringen har fört, plånbokens
              tjocklek och de privata sjukförsäkringarna som ska avgöra om man
              får vård i tid eller inte. Gräddfiler får vi vid köer, brist och
              stelbent sjukvårdsbyråkrati. Det är ett faktum som vi måste ha
              med oss.
            </seg>
            <seg n="22c16aff">
              Fru talman! Utskottsbehandlingen gav inga nya besked från oppositionen.
              Jag hade hoppats att man hade tagit några intryck från utskottshearingen.
              Jag kan inte, Elina Linna, i förväg tala om vad de vi har bjudit
              in ska tycka. Berörda fackliga organisationer, Vårdförbundet,
              Läkarförbundet och Kommunal var med. PRO och SPF var med. Att
              på förhand tala om vad de ska tycka ligger inte för mig. Jag tycker
              att man bjuder in och hör efter. Och de allra flesta gav, som
              jag tolkade det, ett ganska klart stöd för propositionen. Men
              det behöver ju inte vara fel på deras åsikter. Det kan ju faktiskt
              vara så att de är nöjda med det som majoriteten har presenterat.
              I ärlighetens namn fanns också avvikande synpunkter. Det fanns
              de som hade kloka invändningar, och det har vi fått på pränt och
              tagit till oss.
            </seg>
            <seg n="1b879baf">
              I utskottets betänkande, och jag hänvisar till s. 1214, framgår
              att utskottets majoritet på punkt efter punkt har visat och argumenterat
              för det vi anser är rimliga ställningstaganden. Vinsten är inte
              något fult. Vinst leder till drivkrafter och kan bidra till utveckling
              och effektivitet.
            </seg>
            <seg n="7e4e5fdc">
              Jag brukar säga att det är bra mycket tryggare att köpa en tjänst
              av någon som visar upp en verksamhet som går runt ekonomiskt.
              Då är det oftast också ordning på den verksamhet som man bedriver.
              Det är den som handlar upp som avgör om man får den service och
              den vård som man har beställt. Om man inte får det så byter man;
              så är det.
            </seg>
            <seg n="8ee5271c">
              När det gäller frågan om att ta emot patienter som är privatfinansierade
              är det också ett tydligt ställningstagande. Det är okej att ta
              emot andra patienter för ett offentligt finansierat sjukhus som
              drivs på entreprenad. Det är det det handlar om, Ylva Johansson,
              och ingenting annat. Det gäller alltså sjukhus som drivs på entreprenad.
              I övrigt har vi annan lagstiftning som gäller. Det är inget problem
              med det.
            </seg>
            <seg n="db1c0bcb">
              Landsting och regioner ska självfallet besluta om huruvida verksamheter
              ska läggas ut. Det är viktigt, tycker jag. Det framkom också under
              hearingen och i den behandling som vi gjorde genom att vi sände
              frågan till utbildningsutskottet. Vi betonar nödvändigheten av
              goda samverkansformer mellan universitet och sjukvårdshuvudmän.
              Det är en viktig fråga. Utskottets majoritet utgår ifrån att samråd
              sker om entreprenader rör forskning och högskoleutbildning inom
              hälso- och sjukvården. Jag tycker att det var en bra markering.
              Detta fick vi utbildningsutskottets majoritets stöd för att slå
              fast.
            </seg>
            <seg n="3e0de700">
              Fru talman! Jag hoppas att vi efter debatten i dag får mer tid
              och lägger mer energi på att diskutera hur vi ska klara vården
              i framtiden. Hur ska vi få mer vård och vård med högre kvalitet?
              Hur kan arbetsmiljön för personalen förbättras? Vi ska klara utmaningarna
              och de växande anspråken på hälso- och sjukvården och förbättra
              tillgängligheten. Vi ska erbjuda möjligheter för personal och
              andra att vara med och utveckla vården. Men då krävs resurser,
              prioriteringar och nytänkande. Det krävs att vi bejakar och tillåter,
              och inte försvårar och stoppar för dem som vill vara med och utveckla
              vården i vårt land.
            </seg>
          </u>
          <note type="speaker" n="ef98f054">
            Anf. 99 ELINA LINNA (v) replik:
          </note>
          <u who="elina_linna_55caa4" xml:id="i-3e57b42aaf6f09a2-0" n="6cc4a500">
            <seg n="46c79295">
              Fru talman! När Kenneth Johansson började med sin historiebeskrivning
              trodde jag att han gick tillbaka till den tid då vi inte hade
              någon reglering av driften av hälso- och sjukvård eller ännu längre
              tillbaka. Sedan förstod jag att Kenneth Johansson höll sig till
              tiden innan höstens valrörelse. Det var den korta historien som
              Kenneth Johansson beskrev för oss.
            </seg>
            <seg n="4d898d32">
              Jag vill också ge min bild av hur det var under valrörelsen.
              Jag påstår att alliansen bedrev stark propaganda för den nuvarande
              lagstiftningen. Det kom också tydligt fram i hearingen att till
              och med de personer som hade blivit tillfrågade och fick möjlighet
              att tala där hade missförstått en del. Och det var många människor
              som hade gjort det. Man trodde till exempel att det var förbjudet
              att placera vinst i vården. Man hade missuppfattat själva poängen
              med lagstiftningen helt och hållet.
            </seg>
            <seg n="5c45e9ad">
              Kenneth Johansson påstod att svenska folket ville det här. Då
              måste Kenneth Johansson helt och hållet ha glömt bort att det
              under valrörelsen gjordes en stor opinionsundersökning som visade
              att en klar majoritet av svenska folket inte ville privatisera
              sjukvården såsom det görs nu.
            </seg>
            <seg n="9cb32e55">
              Kenneth Johansson säger också att om man köper en tjänst och
              inte är nöjd med den så byter man. Men min poäng med att läsa
              upp insändaren var att det inte är så lätt för en person som är
              sjuk. Den personen är i underläge. Hur kan man då byta?
            </seg>
          </u>
          <note type="speaker" n="38b30335">
            Anf. 100 KENNETH JOHANSSON (c) replik:
          </note>
          <u who="kenneth_johansson_5d683a" xml:id="i-9783c4c2589a9b18-0" n="8129700f">
            <seg n="720cf69b">
              Fru talman! När det gäller historiebeskrivningen så har vi regleringar
              och lagstiftningar. Frågan är om vi tycker att de är tillräckliga
              eller inte. Vi har hälso- och sjukvårdslagen. Vi har kommunallagen.
              Vi har en rad olika lagstiftningar som är till för att värna patientens
              rättigheter.
            </seg>
            <seg n="71bb4cf6">
              Det är min uppfattning och alliansens uppfattning att det här
              är tillräckligt. På vissa andra områden behöver lagstiftningen
              stärkas, men inte när det gäller att bedriva och organisera hälso-
              och sjukvården. Det är tydligt och klart att det är landstingens
              uppdrag. De ska göra det.
            </seg>
            <seg n="1d1af03f">
              Utifrån ett underifrånperspektiv är det självklart att vi ska
              respektera det. Om man har ett uppifrånperspektiv, och tycker
              att man vet bäst om man finns någonstans där uppe, så drar man
              slutsatsen att man ska ta ifrån de förtroendevalda i landsting
              och regioner rätten att fatta beslut. Det här tycker jag är självklart.
            </seg>
            <seg n="bd44c06e">
              Man hör vad man vill höra. Det fanns väl sakfel i det som sades
              av dem som var inbjudna att tala vid hearingen. Det finns sakfel
              i den här debatten. Det är sakfel som jag ger uttryck för. Det
              är sakfel som Elina Linna ger uttryck för. Jag tycker inte att
              man kan döma en hel hearing därför att någon råkar ha missuppfattat
              någonting. De kanske lärde på hearingen vad som gäller.
            </seg>
            <seg n="9e1c0253">
              Jag har till exempel hört vänsterpartister säga i debatten att
              vi får mångfald trots att stopplagen finns kvar. Jag påstår att
              det är fel. Det är min bedömning, och den måste jag få stå för.
              Jag tycker att man ska lyssna på de diskussioner som förs och
              de åsikter som framförs. Om de är fel i sak så kanske det blir
              upprättat så småningom.
            </seg>
          </u>
          <note type="speaker" n="9a0ccf1c">
            Anf. 101 ELINA LINNA (v) replik:
          </note>
          <u who="elina_linna_55caa4" xml:id="i-3e57b42aaf6f09a2-1" n="6cc4a500">
            <seg n="bc28e4a2">
              Fru talman! Åtminstone jag själv försöker inför varje anförande
              kolla alla sakliga bakgrunder, och jag förutsätter att Kenneth
              Johansson gör det. Vi ska ju inte medvetet säga något som är fel
              här. Om jag har framfört någonting som är fel i talarstolen så
              hoppas jag att Kenneth Johansson tar upp det.
            </seg>
            <seg n="ba3bf9d4">
              Jag tog också i mitt anförande upp hälso- och sjukvården i USA
              och kostnaderna där. Jag berörde det även utifrån folkhälsoaspekten.
              En stor del av befolkningen har inte möjlighet att utnyttja hälso-
              och sjukvården. Jag är bekymrad och orolig för att den utvecklingen
              kommer att drabba också oss.
            </seg>
            <seg n="b367a83e">
              All folkhälsovetenskaplig forskning visar att lika vård på lika
              villkor är en garanti för en bra och jämn folkhälsoutveckling.
              Vi vet av de erfarenheter vi har av privata vårdgivare att det
              är svårt att styra privatvården så att man satsar på förebyggande
              insatser.
            </seg>
            <seg n="baba3df4">
              I betänkandet finns det få sakargument för genomförandet. Jag
              frågar Kenneth Johansson om han har några sakupplysningar att
              ge när det gäller hur man kommer att garantera den goda folkhälsoutveckling
              som vi har i det här landet också i fortsättningen.
            </seg>
          </u>
          <note type="speaker" n="1043b4f6">
            Anf. 102 KENNETH JOHANSSON (c) replik:
          </note>
          <u who="kenneth_johansson_5d683a" xml:id="i-e824b53b90c7af03-1" n="8129700f" next="i-e6b05acbef18f28b-1">
            <seg n="620f5baf">
              Fru talman! Om jag inte minns helt fel förde vi en debatt här
              i slutet av förra året. Då sade Elina Linna att organisationer
              som jobbar med idéburna verksamheter är emot det förslag om att
              upphäva stopplagen som jag hoppas att vi i dag får stöd för.
            </seg>
            <seg n="403ac390">
              Jag har kollat upp det, och jag har inte alls fått fram den riktningen
              av dem jag har pratat med, utan tvärtom. Det är ett exempel, men
              inte gör jag någon affär av det. Jag tycker inte heller att Elina
              Linna ska göra någon affär av att någon enskild på en hearing
              har råkat säga någonting fel. Man får väl ta det till sig och
              kolla upp det, och sedan får man slå fast att Elina Linna hade
              fel i den delen. Sedan har jag inte brytt mig mer om det. Jag
              är trygg i att jag vet att de flesta som står för de idéburna
              organisationerna tycker att det som vi nu gör är bra. Det räcker
              för mig, för då vet jag att vi kan gå vidare.
            </seg>
            <seg n="0b902b90">
              Det finns mycket som jag inte gillar i vården i USA, men det
              finns också delar som jag gillar. De har hög kvalitet, men de
              har en segregation som jag inte tycker om. Jag tycker inte att
              vi ska jämföra oss med USA. Vi ska utveckla den svenska hälso-
              och sjukvården som i grunden är en bra hälso- och sjukvård, men
              den har problem med tillgänglighet, psykiatri och nytänkande.
              Det är detta som Centerpartiet och alliansregeringen vill medverka
              till att lösa. Vi vill ta bort de här problemen. Vi vill ta bort
              de här hindren. Vi vill skapa ett förtroende för vårdpersonalen.
              Jag tror att Vårdförbundet ligger Elina Linna väldigt varmt om
              hjärtat, och jag tror att vi ska lyssna väldigt mycket på vad
              sjuksköterskornas organisation i det här landet säger. De säger
              att det är jättebra att vi upphäver stopplagen. De signalerna
              ska vi ta till oss.
            </seg>
          </u>
          <note n="fff854e3">
            Anf. 103 THOMAS NIHLÉN (mp) replik:
          </note>
          <u who="kenneth_johansson_5d683a" xml:id="i-e6b05acbef18f28b-1" n="8129700f" prev="i-e824b53b90c7af03-1">
            <seg n="7785d3f4">
              Fru talman! Kenneth Johansson sade att Miljöpartiet går emot
              mångfald. Det kanske är så att vi är emot den mångfald som Kenneth
              Johansson och allianspartierna står för. Vi kanske är för en verklig
              mångfald. Vi ska komma ihåg att det bland annat var på Miljöpartiets
              initiativ som vi tillsatte Delegationen för mångfald inom vård
              och omsorg. Och sedan är det också fantastiskt att Kenneth Johansson
              försvarar nedläggningen av delegationen med att det skulle vara
              någon sorts utveckling och fördjupning utan att komma med någonting
              annat.
            </seg>
            <seg n="202de9be">
              Jag vill ställa en annan fråga. I betänkandet kan man läsa att
              regeringen tycker att vinst är en av de drivkrafter som kan bidra
              till utveckling och effektivare vård. Enligt regeringen kan en
              mångfald av vårdgivare inom den offentligt finansierade vården
              stimulera utvecklingen av kostnadseffektiva lösningar. Jag undrar
              då om de här uttalandena och påståendena bara är tagna ur luften
              eller om det finns någon sanning eller substans i sådana tvärsäkra
              påståenden. Jag har försökt att hitta någon form av erfarenhetsmässigt
              eller vetenskapligt belägg för att privata vårdgivare eller vinstintresse
              i sig bidrar till en effektivare sjukhusvård. Men det jag har
              funnit är snarare motsatsen. Administrativa kostnader och fragmenteringen
              av vårdproduktionen vid en privatisering av sjukvården leder enligt
              de uppgifter som jag har tagit del av i de internationella vetenskapliga
              studier som finns till att effektiviteten sjunker och kostnadsnivån
              stiger. Jag är nyfiken på vilket stöd man har för ett sådant här
              påstående. Jag vill gärna att Kenneth Johansson redovisar om det
              finns något belägg eller exempel från verkligheten som stöder
              det här påståendet.
            </seg>
          </u>
          <note type="speaker" n="66b91f33">
            Anf. 104 KENNETH JOHANSSON (c) replik:
          </note>
          <u who="kenneth_johansson_5d683a" xml:id="i-e824b53b90c7af03-2" n="8129700f" next="i-e6b05acbef18f28b-2">
            <seg n="fa661260">
              Fru talman! Jag är uppriktigt besviken på Miljöpartiet. Jag har
              många kontakter i Miljöpartiet som jag vet står för mångfald.
              Att ni då sätter er helt i knät på övriga i vänstergänget är en
              besvikelse. Jag tror att Miljöpartiet skulle få mycket mer framgång
              i mångfaldsarbetet om Miljöpartiet anknöt till det arbete som
              vi nu går in i. Jag tycker att Mångfaldsdelegationen har gjort
              ett bra jobb så här långt. Jag har varit inbjuden, pratat och
              deltagit, och jag tycker att den har gjort ett bra jobb. Men jag
              tycker att de direktiv den har är för snäva. Jag inser att om
              man vill få ett genomslag för mångfald handlar det om så mycket
              mer. Det jobb den har gjort lägger en grund för det jobb som nu
              kommer att göras som en fortsättning.
            </seg>
            <seg n="aea55917">
              Se det inte som bortkastat! Var inte ledsen! Var glad och se
              möjligheterna! Det är många fler än i dag som måste vara med i
              det arbetet. Spegla inte en negativ bild! Det finns ju de som
              kan tro på den. Nu har du hört, och snart kommer du att få höra
              från höga vederbörande statsråd också, att det här ger möjligheter.
              Sprid den bilden! Var med och jobba offensivt!
            </seg>
            <seg n="788a377b">
              När det gäller detta att vinst ger effektivitet pekar nog de
              mest elementära ekonomiska regler och teorier på att om man har
              möjligheter att göra val, om man kan se och jämföra, om det finns
              konkurrens, om man har valfrihet och möjligheter att göra jämförande
              studier är det bättre än om det finns ett monopol. Det brukar
              vara det sämsta.
            </seg>
          </u>
          <note n="0cba70e6">
            Anf. 105 THOMAS NIHLÉN (mp) replik:
          </note>
          <u who="kenneth_johansson_5d683a" xml:id="i-e6b05acbef18f28b-2" n="8129700f" prev="i-e824b53b90c7af03-2">
            <seg n="b896390c">
              Fru talman! Jag konstaterar att Kenneth Johansson inte har några
              direkta belägg för att vinstintresse och privata aktörer skulle
              kunna driva sjukhus mer effektivt än andra.
            </seg>
            <seg n="dba50813">
              Sedan säger Kenneth Johansson att den här delegationen har för
              snäva direktiv. Det kan jag kanske hålla med om. Men då är det
              för mig obegripligt varför regeringen inte i så fall ger utökade
              och nya direktiv till denna delegation i stället för att lägga
              ned den och sedan inte göra någonting. Det fattar jag inte.
            </seg>
            <seg n="74561f4e">
              En annan sak som jag vill ta upp är att man i betänkandet kan
              läsa att ett överskott i verksamheten dessutom är helt nödvändigt
              för att en entreprenör ska kunna göra nödvändiga investeringar
              i såväl kompetens som utrustning. Det är precis det som den nuvarande
              lagstiftningen och regleringen tar fasta på. Överskott och vinst
              ska återinvesteras i verksamheten. Det är det som gäller i dag.
              Nu vill regeringen ta bort den här regleringen trots att man säger
              att det är nödvändigt att överskott och vinst återinvesteras i
              verksamheten.
            </seg>
            <seg n="1b84e859">
              Min fråga till Kenneth Johansson är: Varför finns det då ingenting
              i det här betänkandet om en lägsta återinvesteringsprocent av
              vinst eller överskott för privata entreprenörer som tar över driften
              av sjukhus, om man nu verkligen tycker att det är viktigt att
              överskott och vinst ska återinvesteras i verksamheten?
            </seg>
          </u>
          <note type="speaker" n="99f8f272">
            Anf. 106 KENNETH JOHANSSON (c) replik:
          </note>
          <u who="kenneth_johansson_5d683a" xml:id="i-9783c4c2589a9b18-1" n="8129700f">
            <seg n="8fd8e726">
              Fru talman! Det enklaste är kanske att gå ut i verkligheten.
              Jag rekommenderar Thomas att gå till S:t Göran och diskutera och
              ta del av deras verksamheter. Jag rekommenderar dig att gå till
              Lundby sjukhus i Göteborg eller kanske till Simrishamn och ta
              del av hur de jobbar och de resultat som de redovisar. Jag tror
              att de är effektivare i vissa delar. I andra delar är de det inte.
              Det är just detta som jag tycker är finessen. Man får möjligheter
              att göra jämförelser. Sedan handlar det nog om elementär nationalekonomi.
            </seg>
            <seg n="3f20f52e">
              Jag tycker att det är lite förmätet av oss att tala om för en
              chef, verksamhetsledare, ägare eller organisation hur man ska
              använda vinsten. Det är lite förmätet att tro att vi vet bättre
              än de. Jag tycker att det är viktigt att vi får den bästa tänkbara
              och effektivaste vården så att vi får ut så mycket som möjligt
              till den patient som har behov av en insats. Det brinner jag för.
              Jag brinner för att vi som enskilda människor i det här landet
              ska få bästa tänkbara vård. Det är viktigare för mig än hur ägaren
              hanterar sin vinst.
            </seg>
            <seg n="7d507726">
              Sedan är det bra att kunna konstatera att vi tydligen är överens
              om att direktiven är för snäva. Vi har en ny regering, och det
              står den regeringen helt fritt att organisera och lägga upp sitt
              arbete på det sätt som den finner lämpligt. Det tycker jag är
              helt rätt. Vår regering tycker att man ska bredda detta. Vi ska
              ha med flera, och vi ska ta med oss den goda kunskap som Mångfaldsdelegationen
              har tagit fram. Det tycker jag att vi ska vara nöjda med.
            </seg>
          </u>
          <note type="speaker" n="c955f9b8">
            Anf. 107 CECILIA WIDEGREN (m):
          </note>
          <u who="cecilia_widegren_ee2a7c" xml:id="i-9ff50eedfbcdde1b-0" n="2b0c69e0">
            <seg n="6071cac2">
              Fru talman! Äntligen släpps kreativiteten loss. Tankeförbudet
              i sjukvården är borta från och med denna eftermiddag. Vad bidde
              det av den gamla socialdemokratiska regeringens löften, trots
              tolv år vid makten, om att kapa vårdköer, öka tillgänglighet för
              patienter, minska löneskillnader i vården mellan kvinnor och män
              och öka personalens engagemang? Senast i dag kan vi läsa på löpsedlarna
              hur Viktor är både arg och besviken när han än en gång inte fått
              den efterlängtade operation som han lovats. Hans olycka inträffade
              för fyra år sedan.
            </seg>
            <seg n="967340b7">
              Trots detta har vi sedan 1999 debatterat med Socialdemokraterna
              som stötts av vänsterkartellen om att få en så kallad stopplag
              och att låta vårdens innehåll handla bara om organisation och
              ägandeformer. Det ska vara den enda konfliktytan. Men patienter
              Viktor är ett exempel ser en helt annan verklighet.
            </seg>
            <seg n="5916f7d5">
              Därför, fru talman, är det oerhört tacksamt att i dag få stå
              här med startlagen, som det här just handlar om. Vård och omsorg
              ska ses i ett större perspektiv än bara organisation och ägandeformer.
              Det ska handla om tillgänglighet, och det ska handla om personalbrist
              och hur vi ska hantera den.
            </seg>
            <seg n="9c421187">
              Tolv år med Socialdemokraterna har också skapat gräddfiler i
              Sverige. Det finns i dag ett A- och ett B-lag inom svensk hälso-
              och sjukvård tack vare den socialdemokratiska regeringen, tyvärr.
              I dag ser vi hur banker, försäkringsbolag och intresseorganisationer
              har stora annonskampanjer för att se till att få in fler försäkringspatienter.
              Nu kan man nämligen sälja så det ryker, för köerna finns i svensk
              hälso- och sjukvård. Det är nästan en kvarts miljon människor
              i dag som betalar dubbelt upp för den sjukvård som vi var och
              en tillsammans är med och finansierar.
            </seg>
            <seg n="d8568bbd">
              Trots detta, fru talman, hotar Socialdemokraterna nu med en återställare
              för stopplagen om man, mot all förmodan, skulle få väljarnas stöd
              vid senare tillfälle.
            </seg>
            <seg n="247725a3">
              Anser inte Socialdemokraterna att väljarna, patienterna, har
              rätt? För första gången på länge, på decennier, har vi en tydlig
              majoritetsregering. I god tid före valet utlovade vi en startlag
              för hälso- och sjukvården äntligen ett skifte i hälso- och sjukvården.
            </seg>
            <seg n="746cbaa4">
              På skolområdet har Socialdemokraterna nu kommit på bättre tankar
              och funnit att man under tolv år har gjort vissa saker fel. Nu
              ska man rannsaka sig och se vad man kan göra bättre men inte på
              detta område, trots Viktor, som har väntat i fyra år, trots köer,
              trots personalbrist och trots enfald.
            </seg>
            <seg n="4af37b6a">
              Äntligen, fru talman! Den här propositionen utgör startskottet
              för alliansens förnyelse av hälso- och sjukvården, Socialdepartementets
              arbete med socialministern i spetsen och alliansens gemensamma,
              idoga arbete med det vi vill göra för den här nystarten för hälso-
              och sjukvården. Vi bejakar och ser att personal och patienter
              i Simrishamn, Säffle, Kristinehamn och Lundby och kring S:t Görans
              Sjukhus är nöjda. Eller finns det någon som säger något annat?
              Finns det personal och patienter där som tycker något annat?
            </seg>
            <seg n="633865c2">
              Fredrik Reinfeldt, som Sveriges statsminister, kan också se detta.
              Han kan också se, precis som han sade i valdebatten, Ylva Johansson,
              att det inte finns någon stor kampanj för utförsäljning av svenska
              sjukhus i dag. Men Ylva Johansson kanske kan peka på de landsting
              som i dag planerar detta. Vi i alliansen kan inte peka på att
              detta skulle vara aktuellt. Däremot bejakar landstingen i dag
              att det är fler privata aktörer som kommer in, och man kan släppa
              tankeförbudet kring svensk hälso- och sjukvård.
            </seg>
            <seg n="095f96f8">
              Jag tror att det är dags för Ylva Johansson och Socialdemokraterna
              att även på detta område rannsaka sig själva och se vad man kan
              göra.
            </seg>
            <seg n="95bee587">
              Jag tänker knyta an till den tidigare SSU-ordföranden, som för
              någon månad sedan ställde sig frågan: Skulle det vara mer ideologiskt
              rätt att göra förlust? Vi moderater kan mycket väl stämma in i
              hans ord från en bok som han skrev tillsammans med ett antal personer.
              Han skrev så här: Det ska finnas ett utrymme att fördela i form
              av välfärd. Först kommer produktion, därefter kommer fördelning
              av resultaten. Om inte företagen gör vinst och kan anställa människor
              så drabbas i slutändan välfärden, och värst drabbas de som har
              det allra sämst ställt.
            </seg>
            <seg n="0257a570">
              Därefter fortsätter den tidigare SSU-ordföranden med att skriva
              att stopplagen, som vill reglera vinst inom sjukvården, tyvärr
              undantas av Socialdemokraterna. Och ska man vara helt ärlig, skriver
              den tidigare SSU-ordföranden, gick det väl inte så lysande med
              den lagen. Riksdagsvalet 2006 förlorades och det folkliga stödet
              är inte tillräckligt stort för den typen av lagar. Även om många
              principiellt håller med om att det inte känns rätt att tjäna pengar
              på akutsjukvård är trots allt det viktiga att sjukvården fungerar
              och finns när man behöver den. Oavsett vem som står för driften,
              skriver den tidigare SSU-ordföranden. Och vi nya moderater, inklusive
              statsministern, Ylva Johansson, instämmer till fullo och hoppas
              att de unga sossarna också får möjlighet att förnya det traditionella
              socialdemokratiska partiet. Då kanske man ser verkligheten och
              ser Viktor i dag på löpsedlarna.
            </seg>
            <seg n="b157b086">
              Fru talman! Socialdemokraterna tycker att de har gjort allting
              bra, trots att man har förlorat valet och att köerna är både långa
              och breda. Jag kan notera att i Göteborg har man satt in en mobil
              operationsenhet för att beta av köerna eftersom man inte klarar
              av att hantera det hela.
            </seg>
            <seg n="4b05c3ab">
              Man skulle kunna tro att remissinstanserna skulle ha varit lika
              negativa som Socialdemokraterna, men så är det ju inte. En klar
              majoritet tillstyrker och har inget att erinra mot förslaget.
              Det är 24 av 28 som har tillstyrkt att upphäva bestämmelsen om
              att vård ska bedrivas utan att ge vinst. Det är endast ett landsting
              som är negativt.
            </seg>
            <seg n="6b7766fb">
              Vad är det då, fru talman, som gör att Socialdemokraterna står
              så fast vid detta, om inte ens remissinstanserna tycker så här?
              Är det principen? Är det den ideologiska låsningen? Är det brist
              på förnyelse? Stopplagen har ju ställt patienter i kö. Stopplagen
              har ju skapat gräddfiler med just den här kvarts miljonen människor
              i dag som har betalat dubbelt upp för sjukvården därför att de
              inte känner sig trygga med Socialdemokraternas välfärdssystem
              dubbelt upp för samma vara.
            </seg>
            <seg n="815e6e7b">
              Vi har pratat om ett systemskifte. Här har vi ett systemskifte
              i svensk hälso- och sjukvård, när Socialdemokraterna gav upp kampen
              om allas möjligheter att ta del av den solidariska välfärden.
              Det var ett systemskifte, men det skedde för flera år sedan, och
              tyvärr vill inte alla socialdemokrater rannsaka sig själva, som
              den tidigare SSU-ordföranden trots allt vill göra.
            </seg>
            <seg n="f6ebd9cd">
              Har stopplagen löst svensk sjukvårds problem? Nej. Viktor säger
              ju det i dag. Han har väntat i kö i fyra år. Stopplagen har inte
              efterfrågats av någon heller, varken av personal i sjukvården
              eller av patienterna möjligtvis av Mona Sahlin, som nu i Göteborgs-Posten
              säger att det är en återställare som gäller. Det är nästan så
              att hon söker en konflikt, eftersom det på samma löpsedel och
              i samma tidning står att Viktor har väntat i fyra år.
            </seg>
            <seg n="5b133b64">
              Lagen är tyvärr ett politiskt försök att ställa valfrihet och
              mångfald mot trygghet och solidaritet. Det här är egentligen en
              konflikt som inte finns, varken i Sverige i dag eller i andra
              länder. I Storbritannien har Tony Blair och hans arbetarparti
              förstått att entreprenörskap behövs för att utveckla sjukvården.
              Socialdemokraterna i Sverige har valt en annan väg. Ylva Johanssons
              kamp mot förnyelsen av sjukvården har tagit sig flera uttryck,
              och stopplagen är faktiskt ett sådant. Vi hoppas med tillförsikt
              att de unga socialdemokraterna får än mer kraft i det framtida
              arbetarepartiet.
            </seg>
            <seg n="a71b5222">
              Fru talman! Startlagen själva ordet känns bra. Det är lite framtid
              i det. Äntligen kan alliansarbetets mångfalds- och förnyelsearbete
              påbörjas. Svensk sjukvård är i många stycken väldigt imponerande.
              Det finns kunnig och engagerad personal. Lika hög standard har
              vi på medicin och teknik. Det utförs dagligen stordåd för människors
              liv och hälsa. Men vi står inför enorma utmaningar. Omvärlden
              pockar på med förändringar. Människor ställer ökade krav och vill
              till exempel ha friare val av vårdgivare. Vi har också bättre
              information om kvalitet och resultat i vården.
            </seg>
            <seg n="f99778d3">
              För oss nya moderater och Allians för Sverige är alla typer av
              åtgärder som kan stimulera till ökad kreativitet inom hälso- och
              sjukvården oerhört viktig, och jag vill instämma i den tidigare
              talarens, alliansföreträdaren Kenneth Johanssons anförande till
              fullo. Innehållet är brett. Kooperativa, ideella, privata och
              alternativa det finns mängder av aktörer och människor som till
              fullo vill vara med i detta. Vi vill prata innehåll i sjukvården.
              Formerna är ju inte målet.
            </seg>
            <seg n="6675743a">
              Fru talman! Viktor och andra patienter ska i framtiden erhålla
              en god vård inom rimlig tid. Det är vår utgångspunkt från den
              nya regeringen, det nya Allians för Sverige och det nya Allianssocialdepartementet.
              Vi föreslår en startlag för sjukvården. Nu går startskottet. Och
              fru talman, jag ser till min glädje att det är någon som tänker
              kommentera detta också.
            </seg>
          </u>
          <note type="speaker" n="210b234a">
            Anf. 108 YLVA JOHANSSON (s) replik:
          </note>
          <u who="ylva_johansson_c5e8e0" xml:id="i-bfbec470d45c58cc-1" n="abaebde9">
            <seg n="9b25f09b">
              Fru talman! Jag undrar om Cecilia Widegren och jag lever i samma
              verklighet. Jag tvivlar på det.
            </seg>
            <seg n="29a950c3">
              Cecilia Widegren säger: Vi var tydliga med att vi ville ta bort
              den lagstiftning som sätter hinder för att sälja ut universitetssjukhus,
              som sätter hinder för privatbetalande patienter i den offentligt
              finansierade sjukvården. Samtidigt svarade hennes partiledare,
              som jag citerade tidigare: Jag vill inte sälja ut akutsjukhus,
              som du påstod i en tidigare debatt. Vi har inte det förslaget.
              Jag är glad att du gett mig möjligheten att ge det beskedet här
              i kväll.
            </seg>
            <seg n="5229dd31">
              Cecilia Widegrens partiledare fick i en utfrågning följande fråga
              av Göran Rosenberg: Om dina partikamrater i Helsingfors låter
              Karolinska Universitetssjukhuset bli till salu, kommer du att
              stoppa det då? Den frågan fick Fredrik Reinfeldt i valrörelsen.
              Han svarade: Ja, jag tror inte att det är någon bra idé. Sex månader
              senare föreligger förslaget om att göra det omöjligt för statsministern
              att stoppa detta; det finns inte längre någon möjlighet att stoppa
              en utförsäljning av Karolinska Universitetssjukhuset.
            </seg>
            <seg n="250714cc">
              Det är väl så att ni inte ville prata om detta i valrörelsen
              eftersom det inte finns något folkligt stöd för de förändringar
              som ni nu vill genomföra i sjukvården. Cecilia Widegren säger
              att formerna inte är målet, men då är det väl märkligt att det
              här är den enda substantiella proposition som kommit från socialministern
              när det gäller sjukvården. Det är faktiskt det enda förslag som
              lagts fram med något ordentligt substantiellt innehåll. Det är
              det enda förslaget, och det handlar om just formerna och om utförsäljning
              av universitetssjukhus, alltså det som Cecilia Widegrens partiledare
              som många uppfattade det lovade i valrörelsen inte skulle ske.
            </seg>
          </u>
          <note type="speaker" n="592844fb">
            Anf. 109 CECILIA WIDEGREN (m) replik:
          </note>
          <u who="cecilia_widegren_ee2a7c" xml:id="i-9ff50eedfbcdde1b-1" n="2b0c69e0">
            <seg n="c60ac13d">
              Fru talman! Att Ylva Johansson och Socialdemokraternas företrädare
              i sjukvården inte sett och upplevt vad Allians för Sverige jobbat
              med under flera år är ganska beklagligt. Vi har jobbat. Förslagen
              har presenterats i riksdagen och röstats ned ett antal gånger
              av många av Ylva Johanssons kolleger. Motionerna på området stopplag
              och startlag har varit flera, och jag tror till och med att interpellationsdebatterna
              med Ylva Johansson varit ett flertal. Det är märkligt att de helt
              plötsligt blivit förträngda. Vi har varit mycket tydliga i den
              här delen. Statsminister Fredrik Reinfeldt har varit oerhört tydlig,
              och lika tydlig vill jag vara.
            </seg>
            <seg n="e911917f">
              Kan Ylva Johansson peka ut var den enorma utförsäljningen av
              svenska sjukhus ska äga rum? Var ska den ske? Jag kan, precis
              som hon, läsa tidningarna. Jag kan ta del av vad våra landstingsföreträdare
              ute i landet säger. Det spelar ingen roll om jag läser valmanifest
              eller partiprogram eller om jag frågar enskilda landstingsledamöter,
              och därför undrar jag var den utförsäljning ska äga rum som Ylva
              Johansson är så rädd för.
            </seg>
            <seg n="12424883">
              Det pratas och skapas en bild och en myt om en konflikt som inte
              finns. Kanske vill de äldre socialdemokraterna skapa den konflikten,
              men de nya unga socialdemokraterna vill tydligen inte ha den kvar.
            </seg>
          </u>
          <note type="speaker" n="467c6586">
            Anf. 110 YLVA JOHANSSON (s) replik:
          </note>
          <u who="ylva_johansson_c5e8e0" xml:id="i-bfbec470d45c58cc-2" n="abaebde9">
            <seg n="6c95dcc7">
              Fru talman! Vi kunde alldeles nyss höra Cecilia Widegren använda
              stora ord genom att säga att startlagen nu är här med en helt
              ny och förändrad svensk sjukvård. Vad innehåller den? Jo, den
              innehåller möjligheten att sälja ut också universitetssjukhus.
              Andra sjukhus är ju redan möjliga att lägga ut på entreprenad.
              Nu blir det möjligt även beträffande universitetssjukhusen. Det
              är det som Cecilia Widegren beskriver som en startlag och som
              en ny stor förändring av sjukvården. Är det då konstigt att vi
              antar att en sådan ny stor förändring, nytändning av svensk sjukvård
              med alliansens egna ord, innebär att någonting händer? I annat
              fall är det verkligen tomma ord.
            </seg>
            <seg n="038465e9">
              Nej, jag tror att vi ska ta alliansens företrädare på orden.
              De säger att det här är en stor förändring inom svensk sjukvård.
              Detta är den enda substantiella proposition som man lagt fram
              på sjukvårdens område. Några förbättringar av sjukvården har man
              inte lagt fram propositioner om. Det här är den enda substantiella
              propositionen. Jag tror att vi ska ta dem på orden och tro att
              detta kommer att innebära en stor förändring av svensk sjukvård
              och ett systemskifte där det inte längre är behoven utan plånboken
              som kommer att styra sjukvården.
            </seg>
          </u>
          <note type="speaker" n="7c200913">
            Anf. 111 CECILIA WIDEGREN (m) replik:
          </note>
          <u who="cecilia_widegren_ee2a7c" xml:id="i-9ff50eedfbcdde1b-2" n="2b0c69e0">
            <seg n="ca6ad72f">
              Fru talman! Det bidde en tumme. Viktor fick inget svar på varför
              han fått vänta i fyra år. Inte heller kunde Ylva Johansson säga
              var den stora utförsäljningen ska äga rum. Men att vi är klara
              över att denna startlag, som kommer att sätta fart på svensk hälso-
              och sjukvård, bygger på en sak som är oerhört tydlig och som utgör
              en stor skillnad mellan oss, Ylva Johansson.
            </seg>
            <seg n="acf6de41">
              Det är beklagligt att du inte ser möjligheten att slippa det
              som vi kallat tankeförbud för all den kreativitet som finns, oavsett
              om den finns på Karolinska, i Säffle, Kristinehamn, Lundby eller
              varhelst annars. Vi i Sveriges riksdag ska inte lägga det tankeförbudet,
              och därför inför vi en startlag som möjliggör all den kreativiteten.
              Låt den då finnas!
            </seg>
            <seg n="5b589bd9">
              Ylva Johansson kunde inte peka på ett enda konkret exempel. Däremot
              var det väldigt lätt att föra fram statsministern och använda
              sig av honom som hävstång. Det är beklagligt.
            </seg>
            <seg n="2bc08a77">
              Viktor fick inget svar, och det fick inte vi heller.
            </seg>
          </u>
          <note type="speaker" n="abd465d2">
            Anf. 112 JOHAN PEHRSON (fp):
          </note>
          <u who="johan_pehrson_93d767" xml:id="i-03463cddf6f7d7b4-0" n="964d6814">
            <seg n="3b13395c">
              Fru talman! Här finns människor som antingen är väldigt optimistiska,
              och det är ju roligare att vara optimistisk, eller också väldigt
              dystra. Det finns ett antal dysterkvistar här, personer som vill
              se samhället från den mörka sidan. Man brukar prata om en mörk
              vår, trots att solen skiner.
            </seg>
            <seg n="4a8e3c21">
              Jag ska från Folkpartiets sida försöka nyansera detta lite grann.
              Jag tror att vi har en hel del utmaningar framför oss för att
              kunna garantera medborgarna god sjukvård och hälsovård framöver.
              I dag finns orättvisor i vården. Trots vårdgarantier som vi förstärkt
              finns det köer på sina håll. Trots allas talan om solidaritet,
              rättvisa och så vidare står folk utan hjälp när de som mest behöver
              det. Det är ett rejält problem för alla oss som då och då besöker
              verkligheten.
            </seg>
            <seg n="8a5aec39">
              Jag vill emellertid understryka att vi talar om problem på hög
              nivå. I regel befinner sig svensk sjukvård i absolut toppklass.
              Det är viktigt att komma ihåg. Kommer man väl in så har vi en
              fantastisk vård i vårt land beroende på att vi har många duktiga
              människor som arbetat och vill arbeta inom vården. Det gäller
              även forskning, inte minst om läkemedel.
            </seg>
            <seg n="b6c07be6">
              Framtidens lösningar är inte enkla. Resurser låter bra. På sina
              håll talas det om att allt beror på läkarbristen. Vi har den sjukvårdsflotta
              som får sägas bestå av pansarkryssaren Ylva Johansson, fregatten
              Elina Linna och ubåten Thomas Nihlén. De har kört den flottan
              ett tag, och vi har sett vilka problem den svenska sjukvården
              haft. Vi försöker nu agera minröjare och bygga en handelsflotta
              som gör att vi får fart på sjukvården, kan sätta människorna i
              centrum och skapa tydliga spelregler.
            </seg>
            <seg n="85443145">
              Jag var inne på detta med läkare. Vi har femdubblat antalet läkare
              sedan 1950-talet och snart fördubblat dem sedan 1980-talet. Ändå
              är det brist på läkare. Vad gör alla dessa läkare? Det kanske
              är ett organisationsproblem. Det finns många som hävdar det, och
              jag tror att vi måste titta på hur vi kan göra det hela effektivt.
              Kanske handlar det, som sagt, om organisationen, liksom om styrningen
              och ledarskapet i vården. Det kommer att krävas en stor översyn
              av sjukvården för att grundligt utreda och analysera vilka svackor,
              flaskhalsar och brister som finns och vad de beror på.
            </seg>
            <seg n="13d72c2a">
              Vi måste se till att göra annat än att ständigt omorganisera.
              Vi måste granska forskarna som kommer med sina ständiga genombrott
              som kräver nya resurser, nya pengar, som kanske dränerar annan,
              basal sjukvård. Vi måste granska de stora läkemedelsbolagen. Vi
              måste se till att vi får en fungerande balans med det som de vill
              ha; ibland är den baserad på ganska grumliga undersökningar. Vi
              måste sätta medborgarna före tjänstemännen och politikerna i vården.
              Jag menar nämligen på fullt allvar att vi inte är bäst på att
              operativt driva svensk sjukvård. Det finns självklart andra människor
              som är bättre på det.
            </seg>
            <seg n="66ba8af8">
              Många har diskuterat dessa frågor. Ansvarskommittén har lagt
              fram sina förslag. Folkpartiet brukar tala om vårdregioner. Vi
              måste möta framtiden vad gäller ledarskap, organisation och styrning.
              Vi liberaler har i hundra år, sida vid sida med några andra partier,
              byggt upp den svenska välfärdsstaten. Vi vill fortsätta att utveckla
              den och värna människors rätt till trygghet. Hela det arbetet
              bygger på en solidariskt finansierad vård. Allt annat är otänkbart.
              Ingen ska behöva ta till något annat sätt för att få rätt till
              god sjukvård, något som vi sett utvecklas under de senaste åren
              när pansarkryssaren, ubåten och fregatten försökt styra svensk
              sjukvård som en flotta.
            </seg>
            <seg n="ec7fd842">
              Vi vill att den enskildes vårdbehov ska leda oss i vårt arbete.
              Vi vill att det ska ske utifrån de nödvändiga prioriteringar som
              tyvärr alltid måste finnas. Det kanske blir ännu svårare i framtiden,
              oavsett om man vill prata om en startlag eller stopplag i dag.
            </seg>
            <seg n="fbd2b657">
              Vi menar att man av ideologiska skäl alltid måste sätta den enskilda
              människan först när vi ska säkerställa att vården ska bedrivas
              på ett absolut effektivt sätt för att hushålla med våra skattepengar.
              Detta ska balanseras med kvalitet ur samtliga perspektiv och rättvisa.
            </seg>
            <seg n="28b334e8">
              Som liberal är det inget konstigt att tro att en verksamhet ska
              gå med överskott eller att det ska vara möjligt med en återbäring.
              Rimligen måste denna församling av dysterkvistar tycka att det
              är orimligt att få ränta på pengar. Det är återbäring på något
              som man har satsat. Ska den person som går in i en verksamhet,
              lyfter upp ett sjukhus som i dag inte levererar resultat där människor
              står i kö, inte blir opererade, mår dåligt, lider och tvingas
              till att utnyttja gräddfiler bygger om sjukhuset, satsar på vidareutbildning,
              tar in positiva ledare och får i gång sjukhusverksamheten så att
              det blir en bra vård inte få en återbäring på de pengarna? Då
              kallar ni det för vinst, utdelning, och det blir jättehemskt.
            </seg>
            <seg n="2646c6eb">
              För oss liberaler spelar i grunden offentligt, ideellt eller
              privat mindre roll. Det är individen som måste stå i centrum,
              inte det kvasiideologiska tjafset om att vinst är något hemskt
              när det i praktiken är samma sak som återbäring, överskott eller
              ränta.
            </seg>
            <seg n="aea1c01a">
              Jag tror att det finns människor också på den här sidan av plenisalen
              som tycker att det är bra och rimligt att vi har en läkemedelsindustri
              som går med vinst. Där pumpas massor av skattepengar in i forskning,
              subventioner av läkemedel och så vidare. Är det bra eller dåligt?
              Leder det till att människor lever ett bättre och rikare liv i
              trygghet och solidaritet? Ja, det är klart att det är så. Men
              de går med vinst. Ska ni förbjuda det? Ja, det finns en och annan
              här i den röda flottan som vill avskaffa också detta och vill
              socialisera banker och andra företag. Det är fullt möjligt.
            </seg>
            <seg n="a6c2ba3d">
              Kvalitet, tillgänglighet och rättvisa ska stå i centrum. Den
              verkliga vårdtagarmakt som Vårdförbundet talar om ska garanteras
              av ett bra regelverk kring etableringar, avtalstider, ersättningsregler
              och möjligtvis med ackrediteringssystem och tydliga regler för
              hur man ska få använda eventuell överskottskapacitet för att utveckla
              svensk sjukvård till medborgarnas bästa. Det är detta vi talar
              om i dag. Det är de utmaningarna som kommer att bestå för oss
              framöver.
            </seg>
            <seg n="0f5ba2d8">
              Vi försöker nu att skapa lite mer dynamik och lite mer kraft
              i utvecklingen av svensk sjukvård. Vi har startat det ni har stoppat.
              Vi är glada. Ni är dystra. Ni verkar ha en tråkig människosyn
              när det gäller de människor som antingen är engagerade i vårdfacket
              eller av olika skäl vill driva ett företag som ägnar sig åt att
              utveckla svensk sjukvård. Det är en trist människosyn. Utmaningarna
              består, och Folkpartiet står med rak rygg och mycket glädje bakom
              denna proposition, som jag yrkar bifall till.
            </seg>
          </u>
          <note type="speaker" n="b0360f6b">
            Anf. 113 ELINA LINNA (v) replik:
          </note>
          <u who="elina_linna_55caa4" xml:id="i-3e57b42aaf6f09a2-2" n="6cc4a500">
            <seg n="d38bf5ca">
              Fru talman! Det är en trist människosyn. Jag kände mig manad
              att replikera på Johan Pehrsons anförande. Jag tror inte att vare
              sig jag, socialdemokrater eller miljöpartister har en tristare
              människosyn än vad Johan Pehrson har.
            </seg>
            <seg n="2aa3c987">
              Det här är intressant att diskutera. Johan Pehrson säger att
              man ser till individens behov. Samtidigt visar all forskning som
              har tittat på kommersialisering eller konkurrensutsättning av
              hälso- och sjukvården att byråkratiseringen ökar. Det blir fler
              beställare och organisationer. Det uppstår andra behov inom hälso-
              och sjukvården som inte finns i den traditionella offentliga sjukvården.
              Hur ska vi göra när mer och mer av skattemedlen används för administrationen?
              Har Johan Pehrson en bra lösning i den frågan?
            </seg>
          </u>
          <note type="speaker" n="932a1b4b">
            Anf. 114 JOHAN PEHRSON (fp) replik:
          </note>
          <u who="johan_pehrson_93d767" xml:id="i-03463cddf6f7d7b4-1" n="964d6814">
            <seg n="cd3f3229">
              Fru talman! Skär man ut en liten del har Elina Linna helt rätt.
              Den upphandlarkompetens eller beställarkompetens som krävs, de
              människor som ska jobba i ett system med mångfald, leder till
              att det blir fler människor. De behövs för att gå igenom olika
              förslag. Självklart är det så.
            </seg>
            <seg n="01e175f8">
              Alternativet är att vi fortsätter att köra omkring er röda flotta
              där allt ska präglas av enfald. Det är ingen som behöver upphandla
              något. Det enda som behöver göras är att dela ut kölappar. Det
              är enkelt, och det är ingen byråkrati. Men det blir ingen vård
              heller om man hårdrar det hela lite långt.
            </seg>
            <seg n="724fd1ce">
              Där har du helt rätt. Jag håller med dig om att jag och Folkpartiet
              och alla andra partier i alliansen har ett stort ansvar att se
              till att detta inte blir något som är större än nödvändigt. Jag
              håller med dig. Jag kan också med förfäran se på hur USA enligt
              prognoser även om befolkningen är yngre så är den tyngre kommer
              att betala 20 procent av bnp till en sjukvård som inte är ett
              dugg rättvist finansierad eller rättvist distribuerad och det
              är mycket byråkrati. Men jag tror att vi i Sverige kan klara det
              med vårt system.
            </seg>
            <seg n="4131d576">
              Det är samma argument som du använder när vi pratar om fria skolor
              eller mångfald på vilket plan som helst. Du säger att det blir
              byråkratiskt.
            </seg>
          </u>
          <note type="speaker" n="e7e6fe52">
            Anf. 115 ELINA LINNA (v) replik:
          </note>
          <u who="elina_linna_55caa4" xml:id="i-3e57b42aaf6f09a2-3" n="6cc4a500">
            <seg n="6fa6b8c3">
              Fru talman! Nu hamnar Johan Pehrson i gruppen dysterkvistar.
              Johan Pehrson beskriver den nuvarande regleringen och driften
              av hälso- och sjukvården som att man bara får en kölapp och ingen
              vård. Så illa är det inte. Det finns många människor flera representanter
              från alliansen säger också så som säger att vi har en god och
              tillgänglig hälso- och sjukvård. Så dystert är det inte inom den
              svenska hälso- och sjukvården.
            </seg>
            <seg n="1a7903a8">
              Jag skulle vilja veta hur Folkpartiet ser på att vi öppnar för
              kreativitet och valmöjligheter. Vad kommer att hända med den vanliga
              traditionella och offentliga hälso- och sjukvården? Vad har Folkpartiet
              för vision för den?
            </seg>
          </u>
          <note type="speaker" n="c9505696">
            Anf. 116 JOHAN PEHRSON (fp) replik:
          </note>
          <u who="johan_pehrson_93d767" xml:id="i-03463cddf6f7d7b4-2" n="964d6814">
            <seg n="1d37573f">
              Fru talman! Jag vill verkligen förtydliga detta. Jag inledde
              med att säga att vi har utmaningar på hög nivå. Kommer man väl
              till svensk sjukvård innehåller den fantastiskt mycket värme och
              kvalitet i alla utvärderingar som görs internationellt sett.
            </seg>
            <seg n="644a43f7">
              Men köerna är ett reellt problem. Här och där är kvaliteten ifrågasatt.
              Vi ska prata om psykiatrin vid ett annat tillfälle, men där har
              också Vänsterpartiet ett stort ansvar för att det har gått som
              det har gått.
            </seg>
            <seg n="32fd14b3">
              Som liberal ser jag mångfald som något önskvärt. Jag är mot privata
              monopol, och jag är mot offentliga monopol. Det är viktigt att
              det finns personer som kan bidra till vår sjukvård utifrån perspektivet
              att de vill driva vården i ett företag. Det är bra. Människor
              i den ideella sektorn som drivs av en övertygelse om en högre
              tanke, förutom god vård, är också fantastiskt viktiga spelare
              för att skapa mångfald. De människor som vill jobba i offentlig
              sektor drivs ofta av ett kall att hjälpa människor, och tycker
              att det fungerar, och de utgör naturligtvis den bas som kommer
              att finnas i svensk hälso- och sjukvård framöver. De spelar en
              viktig roll. Men jag tror också att de kan behöva få chansen att
              känna att de kan få mer frihet inom ramen för det landstingen
              bedriver, nämligen att öka självstyret. Vi ser en utveckling mot
              mer frihet på offentliga förvaltningar och offentliga vårdcentraler.
            </seg>
          </u>
          <note type="speaker" n="1b300171">
            Anf. 117 CHATRINE PÅLSSON AHLGREN (kd):
          </note>
          <u who="chatrine_palsson_7a74c7" xml:id="i-ff99a40ac41ba5bf-0" n="818b3193">
            <seg n="d2b7f89d">
              Fru talman! Kära vänner! I dag är det en möjligheternas dag.
              Jag begriper inte vad vänsterkartellen är så rädd för. Snälla
              ni! Ni behöver inte vara rädda. Det här är en möjlighet för framtiden,
              en möjlighet för oss och våra nära, för förr eller senare blir
              vi alla patienter. Det här är en möjlighet att anamma ny teknik
              och nya framgångsmetoder för att bota svåra sjukdomar som vi kanske
              inte kan bota i dag men kommer att kunna bota, att anamma ny teknik
              som kommer, att anamma nya möjligheter för att lindra kroniska
              sjukdomar.
            </seg>
            <seg n="4ff190d2">
              Det finns så oändligt mycket positivt att jag inte förstår klagandet
              på att det här är så farligt. Det finns ett parti i regeringen
              som kallar sig Nya moderaterna, och ibland skulle jag vilja höra
              att det kom lite nya socialdemokrater, som kan se något nytt och
              inte bara håller fast vid gamla organisatoriska metoder. Så fort
              man säger mångfald eller alternativ hoppar Elina Linna upp på
              studsmattan och säger: Nej, fy, ack och ve!
            </seg>
            <seg n="75f22bb6">
              Vi är i en tid full av möjligheter och med många engagerade människor
              som vill framåt. För mig som gammal sjuksköterska, som har levt
              mitt yrkesverksamma liv i sjukvården och levt i monopolet, är
              det ganska intressant att se att fler och fler av de fackförbund
              som organiserar just den personal som arbetar i vården efterfrågar
              mångfald.
            </seg>
            <seg n="403b4c8f">
              Jag skulle, fru talman, vilja fråga: Hur ska vi klara den svenska
              sjukvården framgent om inte de allra bästa studenterna, de unga
              kvinnorna och männen, vill välja ett vårdyrke? Självklart ska
              vi som politiker försöka se till att det finns en mångfald, olika
              alternativ i vården, olika driftsformer som man kan välja mellan.
            </seg>
            <seg n="ac57a357">
              Varför säger jag att det ska vara de allra bästa? Jo, det är
              därför att organisationen och driftsformen är en andrahandsfråga.
              Om jag eller någon i min närmaste omgivning blir sjuk vill jag
              möta någon som kan sitt jobb, som kan behandla, bota och lindra.
              Jag vill möta människor med ett gott bemötande. Det är punkt A
              för mig. När man kommer in på akutmottagningen på Karolinska sjukhuset,
              eller var man kommer in, är inte den första frågan man ställer:
              Vem får du din lön från? Det man är intresserad av är vilken vård
              och vilket bemötande man får.
            </seg>
            <seg n="35159e05">
              Det måste väl sägas en gång till, fast vi har sagt det så många
              gånger: Även framgent vill regeringen och vi ha en vård som är
              solidariskt finansierad, oavsett driftsform, och den som har de
              största behoven ska ha företräde. Det känns så angeläget att säga
              det, därför att där är vi helt överens.
            </seg>
            <seg n="340796d0">
              Trots att Ylva Johansson nämnde någonting om det här, att vi
              inte har haft en stopplag så länge och att vi brukar hävda det
              i debatten, ska jag göra det igen. Det är märkligt att den svenska
              sjukvården under alla år har kunnat leva utan en stopplag. Jag
              är övertygad om att den signal som riksdagen kommer att ge kl.
              16 i dag när vi ska votera och förhoppningsvis få majoritet för
              det här förslaget är rätt signal för god vård, för trygg vård
              och för en framtid där också sjukvårdssystemet eller sjukvårdens
              verksamhet på många sätt kan bli världsledande. Det känns oerhört
              viktigt att förstå att signalerna ut till vården är viktiga för
              att man ska kunna rekrytera duktiga människor.
            </seg>
            <seg n="3d208b11">
              Det är också egendomligt att Socialdemokraterna tycker att det
              är så svårt att blanda privat och offentlig vård. Det verkar som
              att man tycker att det är bättre att en operationsavdelning står
              tom från kl. 15, i bästa fall, på fredagseftermiddagen till kl.
              07.00 på måndagsmorgonen. Det verkar som att det är bättre att
              den står tom än att någon använder den kapacitet som man redan
              har. Alla må ursäkta mig, men det förstår inte jag.
            </seg>
            <seg n="7240f31f">
              För allas vår del är det väl bättre, eftersom vi alla är människor
              och har behov av vård. Står man i en kö är man oerhört tacksam
              om man kan komma till snabbt och bra. Därför tycker jag att det
              här ska ses som en möjlighet och att man inte ska känna en sådan
              rädsla.
            </seg>
            <seg n="b36659ee">
              Fru talman! Jag vill i dag med glädje yrka bifall till propositionen
              och hoppas och tror att den ska bidra med mycket positivt för
              oss alla i Sverige.
            </seg>
          </u>
          <note type="speaker" n="cb609e34">
            Anf. 118 YLVA JOHANSSON (s) replik:
          </note>
          <u who="ylva_johansson_c5e8e0" xml:id="i-bfbec470d45c58cc-3" n="abaebde9">
            <seg n="357513f6">
              Fru talman! Med detta kommer vi att kunna bota sjukdomar som
              vi i dag inte kan bota, sade Chatrine Pålsson Ahlgren. Ja, det
              är till att vara optimist. Några av dem som är bäst på att forska
              fram det som kanske kan leda till att vi i framtiden kan bota
              i dag obotliga sjukdomar, bland annat Karolinska Institutet, har
              tvärtom framfört allvarliga farhågor just för förutsättningarna
              för den medicinska forskningen, som på inget sätt kan lova att
              bota sjukdomar men som kanske kan ge underlag för detta.
            </seg>
            <seg n="7fc63e77">
              Också den ansvarige ministern Göran Hägglund har, i alla fall
              verbalt, erkänt att det finns problem och att man därför måste
              vara noga med samarbetsavtal och samarbetsformer mellan en ny
              entreprenör för Karolinska Universitetssjukhuset och Karolinska
              Institutet.
            </seg>
            <seg n="17c72383">
              Men Chatrine Pålsson Ahlgren ser inga svårigheter utan bara möjligheter:
              Med detta kommer vi att kunna bota sjukdomar som vi i dag inte
              kan bota. På vilket sätt, Chatrine Pålsson Ahlgren?
            </seg>
          </u>
          <note type="speaker" n="6b343cc1">
            Anf. 119 CHATRINE PÅLSSON AHLGREN (kd) replik:
          </note>
          <u who="chatrine_palsson_7a74c7" xml:id="i-ff99a40ac41ba5bf-1" n="818b3193">
            <seg n="d070165c">
              Fru talman! När jag talar om att vi kan bota allt fler sjukdomar
              och att tekniken och forskningen går framåt gör jag det naturligtvis
              utifrån att vi måste ha de allra bästa verksamhetsformerna för
              detta. Vi behöver ha en verksamhetsform som gör att till exempel
              våra allra bästa ungdomar väljer vårdyrkena. Det här är en signal
              om detta. Inte tror jag att en startlag i sig kan bota allt fler
              människor, men jag tror att om vi kan bli effektivare och bättre
              och kan rekrytera fler kommer detta att ske.
            </seg>
            <seg n="82ed3935">
              När det gäller forskningen är jag mycket oroad, inte minst för
              den kliniska forskningen. Men det är snarare den regering som
              Ylva Johansson satt i som får känna att man bär ansvar för det.
              Den kliniska forskningen har gått ned alldeles otroligt, och vi
              behöver ta krafttag för att få i gång den. Jag tror att vi då
              med stor ödmjukhet måste se vad som är det bästa sättet för oss
              som politiker att stimulera detta. Men vi kan inte komma och säga
              att forskningen, även den kliniska forskningen, hitintills är
              bäst och att det kommer att bli sämre. Så är det inte.
            </seg>
          </u>
          <note type="speaker" n="23b8363a">
            Anf. 120 YLVA JOHANSSON (s) replik:
          </note>
          <u who="ylva_johansson_c5e8e0" xml:id="i-bfbec470d45c58cc-4" n="abaebde9">
            <seg n="9607fa00">
              Fru talman! Chatrine Pålsson Ahlgren säger att vi ska ha de allra
              bästa verksamhetsformerna för sjukvården. Jag instämmer i det.
            </seg>
            <seg n="75192370">
              Jag skulle vilja ställa en fråga. När vi här i kammaren tog beslut
              om den lagstiftning som ni nu vill upphäva sade Chatrine Pålsson
              Ahlgren så här i debatten:
            </seg>
            <seg n="30da6545">
              Det finns alltså ett starkt behov av att framtidens vårdarbetare
              får ha mångfald och någonting att välja på. Jag kan inte förstå.
              Det finns så långt jag vet inte några socialdemokrater som till
              exempel tycker att det är fel att det både finns Ica och Domus.
              Numera finns också Lidl, Willys och allt annat.
            </seg>
            <seg n="e6c43a03">
              Alla inser att konkurrensen är en positiv kraft för alla. Kvaliteten
              ökar, priserna blir lägre och tillgängligheten ökar. Det är bara
              positiva saker.
            </seg>
            <seg n="c7a0c148">
              Då vill jag fråga Chatrine Pålsson Ahlgren: Vad är skillnaden
              mellan avancerad sjukhusvård å ena sidan och matvaruaffärer å
              andra sidan? Finns det någon skillnad i de verksamheterna, och
              vari består den i så fall?
            </seg>
          </u>
          <note type="speaker" n="7e26cf63">
            Anf. 121 CHATRINE PÅLSSON AHLGREN (kd) replik:
          </note>
          <u who="chatrine_palsson_7a74c7" xml:id="i-ff99a40ac41ba5bf-2" n="818b3193">
            <seg n="d539b69f">
              Fru talman! Jag är jätteglad för att Ylva Johansson citerar det
              jag har sagt i kammaren. Gör det lite oftare!
            </seg>
            <seg n="6b4e77ca">
              Jag talar om olika konkurrens för ni socialdemokrater verkar
              inte förstå, för det är så farligt. Då tog jag exemplet med Ica
              och Domus för att man skulle förstå att det inte är något konstigt.
              Varför ska det här vara konstigt? Tyvärr behöver man ibland använda
              så enkla bilder för att människor ska få en aha-upplevelse, och
              det var det jag gjorde.
            </seg>
          </u>
          <note type="speaker" n="a6d329ec">
            Anf. 122 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-2e553dc7f13fbac6-0" n="9bb83185">
            <seg n="01912046">
              Fru talman! Det här har varit en lång och intensiv och ganska
              belysande och bra debatt, tycker jag. Jag har haft ganska gott
              om tid att sitta och fundera lite för mig själv. Och jag har skrivit
              en liten limerick, om jag får ta en sekund till detta, som är
              till Ylva Johansson:
            </seg>
            <seg n="ab952afe">
              Äsch, det var ju bara halva publiken.
            </seg>
            <seg n="41022b17">
              Jag tycker att det finns en del övertoner i den här debatten.
              Den lagstiftning som vi diskuterar i dag kommer ju ingalunda att
              revolutionera den svenska sjukvården. Den gör det lika lite som
              den stopplagstiftning som infördes revolutionerade den svenska
              sjukvården. Men jag tycker att det finns viktiga saker som vi
              signalerar.
            </seg>
            <seg n="cbed53de">
              Den röda sidan signalerade genom införandet av stopplagen att
              det är det offentliga som vet och kan bäst och att vi som politiker
              tar ansvar. De som nu genomför en startlag säger: Vi tror att
              det går att utveckla den svenska hälso- och sjukvården. Vi tror
              att det finns goda krafter utanför den offentliga sektorn eller
              krafter som i dag finns i den offentliga sektorn som vill söka
              sig till andra arenor för att där bidra genom att göra lite annorlunda.
              På det sättet vill de bidra till en kvalitetsutveckling och till
              att man kommer bort från en del av de problem som finns i den
              svenska hälso- och sjukvården i dag. Den signaleffekten ska man
              inte underskatta. Jag tror att den på längre sikt kommer att spela
              en väldigt stor roll.
            </seg>
            <seg n="2d11e9ad">
              Jag tror, precis som Johan Pehrson sade tidigare i debatten,
              att vi har all anledning att påminna oss om att vi har väldigt
              mycket att vara stolta över i Sverige. Svensk sjukvård är fantastiskt
              bra, på många områden till och med i världsklass. Och det är från
              den situationen vi börjar. Men vi ser också, förstås, betydande
              problem. Vi ser problem när det gäller tillgänglighet. Vi ser
              problem när det gäller kvalitet på vissa områden, och vi ser problem
              när det gäller valfrihet för den enskilde.
            </seg>
            <seg n="adb0f3f6">
              Många människor, de allra flesta, är väldigt nöjda när de väl
              får vården. Men för många människor är vägen dit oändligt lång.
              I mötet med vården får man ofta beskedet: Ställ dig sist i kön!
            </seg>
            <seg n="0ef70260">
              Svensk hälso- och sjukvård har köer för de allra enklaste ingreppen,
              som exempelvis att få en hörapparat utprovad. Det borde förstås
              inte vara svårare att få en hörapparat än vad det är att få ett
              par glasögon. Du och jag kan gå ut, hur snabbt som helst, och
              skaffa ett par glasögon på Drottninggatan eller någon plats här
              i närheten. Men inom vården är det för många människor som behöver
              en hörapparat, runt om i vårt land, månader av väntan.
            </seg>
            <seg n="bfaceb0a">
              Varför är det på det viset? Kan vi göra någonting åt det? Eller
              ska vi vara nöjda med situationen som den ser ut i dag?
            </seg>
            <seg n="587d4f11">
              Köerna i vården är ett slöseri med ekonomiska medel, men det
              handlar naturligtvis framför allt om människors välbefinnande.
              Människor drabbas av ett onödigt lidande. Det leder till ökade
              anspråk på våra gemensamma trygghetssystem och på hälso- och sjukvården.
              Sjukskrivningsperioderna blir längre än vad de borde vara. Hälsoproblematiken
              och lidandet för den enskilde förvärras under den tid som man
              väntar. Därmed ökar behovet av andra vårdinsatser under kötiden.
            </seg>
            <seg n="ba4635e6">
              Måste det vara så här? Nej, jag tror inte det. Köer är inte ofrånkomliga,
              men jag tror inte heller att det finns några enkla lösningar,
              ett enda alexanderhugg som kommer att lösa alla problem.
            </seg>
            <seg n="c2d51fe1">
              Jag är däremot övertygad om att det finns politiska idéer och
              tilltag som på ett entydigt sätt försämrar tillgänglighet och
              effektivitet i vården. Ett exempel på det är den stopplag som
              vi just nu debatterar.
            </seg>
            <seg n="98a557f0">
              Idén om en stopplag är en del av ett slags socialistiskt arvegods.
              Det här har till exempel utvecklats väldigt väl, tycker jag, av
              Widar Andersson, tidigare socialdemokratisk anställd i Regeringskansliet,
              tidigare riksdagsledamot och nu socialdemokratisk chefredaktör,
              som har skrivit en artikel. Jag kan inte låta bli att citera ur
              den, för jag tycker att det är väl formulerat. Han beskriver det
              gamla Sovjetsamhället, där valfrihet över huvud taget inte existerade.
              Allting gjordes på precis samma sätt överallt. Och köerna var
              oändliga till det mest basala, vare sig vi pratar om en telefon
              eller om en bil eller bröd. Och så för han ett resonemang som
              leder fram till följande: Jag har svårt att tänka mig samhällsområden
              där någon ledande socialdemokrat skulle kunna tänkas beskriva
              köer som något nödvändigt och fördelningspolitiskt eftersträvansvärt.
              Möjligen då med undantag för sjukvården. Socialdemokratins officiella
              linje är fortfarande att sjukhus inte får drivas av företag med
              vinstintresse. Sådana företag sägs kunna skapa gräddfiler till
              snabbare vård och kortare kötid för vissa och skall därför hållas
              borta.
            </seg>
            <seg n="e9e9feb2">
              Om det är så att köerna till olika sjukvårdsbehandlingar är reella
              uttryck för en betydligt större efterfrågan av vissa behandlingar
              än vad det finns tillgång, så lär oss erfarenheterna från andra
              sammanhang att utförarledet behöver förstärkas. Det naturliga
              för socialdemokratin borde därför vara att använda företagens
              inbyggda intresse för vinster och ökad produktivitet för att skapa
              gräddfiler till snabb vård för alla. Men på detta område stöter
              den socialdemokratiska rationaliteten på patrull. Obearbetade
              tankerester och ryggmärgsreflexer från förr lägger ännu hinder
              i vägen för förnyelsen.
            </seg>
            <seg n="dcffcc3d">
              Så skriver Widar Andersson.
            </seg>
            <seg n="863042ea">
              Det vore naturligtvis mig fjärran att ge råd till Socialdemokraterna
              om hur de ska utveckla sin politik, men jag tycker ändå att detta
              är ganska tankeväckande.
            </seg>
            <seg n="98967d54">
              På något sätt blir det ju så att det som är privat produktion
              misstänkliggörs och framställs som hot. Bara för att man tar på
              sig en rock som kommer från någon annan arbetsgivare än den offentliga
              är man plötsligt någon krämartyp som inte förväntas vilja människors
              bästa. Det tänkandet är väldigt främmande för mig. Jag tycker
              att vi borde komma bort från det området och pröva saker och ting
              med ett öppet sinnelag.
            </seg>
            <seg n="549222da">
              Det är i erfarenhetens ljus som man kan bedöma riktigheten i
              en idé. I dag kan vi ha uppfattningar på mer eller mindre goda
              grunder, och verkligheten visar vad som kommer att vara rätt.
              Med tanke på det borde påfundet om den offentliga produktionens
              överlägsenhet sedan länge vara dött. Där det här har använts har
              det inte fungerat särskilt väl.
            </seg>
            <seg n="39d27363">
              I de socialistiska öststaterna var det kö till allt från bilar
              till bröd, som jag var inne på. Det rådde en ständig brist, och
              det är ingen slump, för bristens logik bor i det socialistiska
              systemet.
            </seg>
            <seg n="0fcee09e">
              Det är naturligtvis ohyggligt viktigt för oss att stryka under
              det som jag tror har sagts av varje enskild talare här hittills,
              nämligen att vården ska vara solidariskt finansierad, att vården
              fortsatt ska fördelas efter behov och inte utifrån ekonomiska
              förutsättningar.
            </seg>
            <seg n="399bd8aa">
              Sjukvård är inte vilken vara eller tjänst som helst. Det handlar
              bokstavligen om liv eller död. I Sverige råder det en bred enighet
              om att landstinget ska erbjuda alla medborgare en god vård på
              lika villkor. Men man begår ett stort misstag om man tror att
              allt blir bra, att vi kommer till rätta med de problem som vi
              ser inom svensk sjukvård, genom att säga nej till privata alternativ.
              Man begår ett misstag om man låter rädslan för förnyelse och förändring
              vara den vägledande principen.
            </seg>
            <seg n="bedf73f2">
              I Sverige har vi alltför länge diskuterat om vården ska drivas
              privat eller offentligt. Den diskussionen är inte särskilt relevant,
              mina vänner. Vi behöver flytta fokus i den svenska debatten, så
              att patienten och hans eller hennes behov och rätt att välja sätts
              i centrum. Det är vårdens innehåll och kvalitet som är det centrala
              och hur vi skapar förutsättningar för att nå dit som vi önskar.
            </seg>
            <seg n="f54f28a8">
              Vi behöver vara tydligare när det gäller målen, mindre dogmatiska
              i frågor om drift och organisation. Regler som främst syftar till
              att värna vissa system snarare än att sätta patienten i centrum
              kan vi mycket väl ändra eller avskaffa. Perspektivet måste vara
              att vården är till för patienten, inte tvärtom.
            </seg>
            <seg n="660582a8">
              Fru talman! I motionen från Ylva Johansson med flera med anledning
              av propositionen hävdas det att vi öppnar för en uppdelning av
              patienterna i ett A- och ett B-lag. Detta är trams. Detta är skrämselpropaganda,
              ingenting som har med verkligheten att göra. Man kan åtminstone
              reflektera över att det vi nu diskuterar är avskaffande av en
              lag som har funnits i lite drygt ett år. Har allt varit jämmer
              och elände fram till dess? Jag tror inte att de flesta tycker
              det.
            </seg>
            <seg n="3bae1fe9">
              Det är lite löjligt att tala om systemskifte och att vi nu öppnar
              för gräddfiler. Det var under det socialdemokratiska regeringsinnehavet
              som efterfrågan på privata sjukvårdsförsäkringar rusade i höjden.
              Långa köer ledde till att människor köpte sig före köerna. När
              det offentliga inte kan motsvara de behov som finns skaffar sig
              människor andra vägar. De med större plånbok än andra eller som
              hade arbetsgivare som kunde betala såg till att köpa sig förbi
              köerna. Långfil blev gräddfil i Socialdemokraternas Sverige.
            </seg>
            <seg n="75407e4b">
              Vår politik ändrar inte grundvalarna när det gäller svensk hälso-
              och sjukvårdspolitik, men den skapar bättre förutsättningar för
              utveckling, förnyelse och nytänkande. Om vi inte skapar förutsättningar
              för hälso- och sjukvården att utvecklas för att möta människors
              behov undergrävs de grundvalar som svensk hälso- och sjukvård
              vilar på. Då kommer befolkningen att delas upp i ett A- och ett
              B-lag. När den offentliga vården inte är tillgänglig, när den
              inte levererar i god tid betalar allt fler gladeligen för en gräddfil.
              I vårdköernas Sverige kommer den solidariska finansieringen att
              ifrågasättas i ett längre perspektiv.
            </seg>
            <seg n="659ec71d">
              Jag vill inte komma dithän. Jag vill att vi ska ha en offentligt
              finansierad omsorg som förmår att möta de behov som faktiskt finns.
            </seg>
            <seg n="54aa42d9">
              Fru talman! Det brukar sägas att höjden av dårskap är att göra
              samma sak om och om igen men att förvänta sig ett annat och bättre
              resultat. Att skapa förutsättningar för vården att utvecklas så
              att den på ett bättre sätt, snabbare och med högre kvalitet kan
              möta medborgarnas behov, krav och förväntningar ser jag som huvuduppgiften
              för den här regeringen. Jag är då väldigt glad att det finns en
              bred samsyn, i alla fall om vi tittar bort lite från den här kammaren,
              när det gäller de utmaningar som svensk hälso- och sjukvård står
              inför.
            </seg>
            <seg n="9a3eeac3">
              När Elina Linna tidigare här i sitt inlägg beskrev hur jag när
              jag presenterade startlagen satt tillsammans med vd:n för Svenskt
              Näringsliv glömde hon bort att där satt också representanten för
              Vårdförbundet, representanter för Läkarförbundet, representanter
              för den ideella sektorn genom ordföranden i Famna, och där fanns
              arbetsgivarorganisationerna. Många av dem som är verksamma i vården
              längtar efter att något händer, att man får fler arbetsgivare
              att välja mellan, att det öppnas möjligheter för en snabbare kvalitetsutveckling
              än vad enformigheten lätt leder till, en viss stagnation.
            </seg>
            <seg n="3f7db353">
              Vi behöver öppna upp på det här området. Det finns en enighet
              hos många om att vi inte ska låsa oss fast vid vad som har varit,
              att vi måste hitta nya lösningar för att möta framtidens utmaningar.
              Vi behöver lära oss att använda våra resurser på ett allt smartare
              och mer effektivt sätt. Vi måste våga tänka nytt. För om vi inte
              tänker nytt kommer saker och ting att förändra sig av sig själva
              och långt ifrån alltid till det bättre. Vi behöver tänka nytt
              för att se till så att vi upprätthåller den höga nivån på svensk
              hälso- och sjukvård och se till så att människor även fortsättningsvis
              kan känna sig trygga att vården finns där när vi behöver den,
              för det behöver vi alla till och från.
            </seg>
          </u>
          <note type="speaker" n="cf3c520f">
            Anf. 123 YLVA JOHANSSON (s) replik:
          </note>
          <u who="ylva_johansson_c5e8e0" xml:id="i-bfbec470d45c58cc-5" n="abaebde9">
            <seg n="79a13ccd">
              Fru talman! Vad var det vi gjorde när vi införde den nuvarande
              lagstiftningen? Jo, vi såg att vi hade en utveckling med allt
              fler olika aktörer och entreprenörer inom sjukvårdens område.
              Vi tyckte att det var rimligt att det är sjukvårdshuvudmännen
              som själva avgör när och om man vill använda sig av entreprenörer
              i sjukvården. Det kan bidra till en förbättring. Det gör det inte
              alltid. Vi fick redovisat från Socialstyrelsen. Det går inte att
              säga vad som är bättre eller sämre. Det finns inget entydigt svar,
              men det är rimligt att sjukvårdshuvudmännen kan använda sig av
              entreprenörer.
            </seg>
            <seg n="228c088f">
              Det var en ny situation att man också ville lägga ut sjukhus
              på entreprenad. Vi ansåg att det var rimligt att man ska kunna
              göra det men att det då också måste finnas vissa regler som ska
              gälla så att vi säkerställer grundvalarna för svensk sjukvård.
              Vi införde fyra enkla regler, att universitetssjukhusen som har
              en sådan viktig roll för forskning och utbildning och som representerar
              en spetskunskap inte skulle läggas ut på entreprenad, att man
              inte ska blanda finansiering för att det leder till att det trots
              allt blir två väntrum inom sjukvården, eftersom den som betalar
              med privata pengar självklart vill ha något för de pengarna, snabbare
              eller bättre vård, och det sker på någon annans bekostnad, nämligen
              de skattebetalande. Vi införde också reglerna att vinsten ska
              återinvesteras i verksamheten, komma patienterna till del och
              att inget landsting ska vara helt utan sjukhus i egen regi.
            </seg>
            <seg n="9184a3da">
              Det här, Göran Hägglund, är ingen socialistisk kvarleva. Det
              är en modern lagstiftning för en sjukvård med en mångfald och
              möjlighet till olika utförare. Det är en modern lagstiftning som
              säkerställer de grundläggande värderingarna och principerna i
              sjukvården men som samtidigt öppnar för att olika utförare kan
              användas.
            </seg>
          </u>
          <note type="speaker" n="cb83329f">
            Anf. 124 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-2e553dc7f13fbac6-1" n="9bb83185">
            <seg n="473f4f83">
              Fru talman! Om man försöker bena ut den tankemässiga grunden
              för Socialdemokraternas argument när det gäller om det kan vara
              privat eller om allting måste vara offentligt säger Socialdemokraterna
              uppenbarligen, eftersom man ännu inte har förbjudet det i alla
              fall, att privata tandläkare är all right och att det är okej
              att driva privata vårdcentraler. Det är okej, men storleken är
              på något sätt det som avgör om det är ideologiskt korrekt eller
              inte. Jag har lite svårt att bena ut det där tankemässigt. Var
              exakt går gränsen mellan när det blir ideologiskt oacceptabelt
              och när det är okej? Jag skulle gärna vilja ha det belyst.
            </seg>
            <seg n="d846183d">
              När det gäller att inte blanda finansieringen är det ju så att
              det blandas redan i dag på det vis som jag har varit inne på i
              mitt anförande. Många människor har under Ylva Johanssons tid
              i regeringen valt att skaffa sig privata sjukvårdsförsäkringar
              för att man inte litar på att den offentliga vården finns där
              när man behöver den. Är det inte så att de pengar som tillförs
              då ger de personerna en särställning? De går före när det gäller
              vård i förhållande till människor som har en mindre plånbok eller
              inte har möjligheten att på annat sätt skaffa sig den vården.
            </seg>
            <seg n="5dd069e6">
              Om en viss verksamhet är utlagd på entreprenad och den som sköter
              entreprenaden visar sig kunna uppfylla allt det som landstinget
              har beställt man har läkare, sjuksköterskor, annan vårdpersonal
              och lokalerna varför skulle man då inte få använda det för att
              erbjuda vård och på det viset sammantaget få ned vårdköernas längd?
              Varför är det ena alldeles okej men det andra alldeles förfärligt
              förkastligt?
            </seg>
          </u>
          <note type="speaker" n="19915dd2">
            Anf. 125 YLVA JOHANSSON (s) replik:
          </note>
          <u who="ylva_johansson_c5e8e0" xml:id="i-bfbec470d45c58cc-6" n="abaebde9">
            <seg n="faa01e94">
              Fru talman! Om Göran Hägglund har svårt att utbena den tankemässiga
              grunden hos oss kan jag säga att det också är ganska svårt hos
              Kristdemokraterna. Men jag tyckte att det var välgörande att få
              höra socialministern säga att den här propositionen inte kommer
              att revolutionera den svenska sjukvården. Det var något helt annat
              som vi hörde från den förra kristdemokratiska företrädaren i debatten.
              Det var också välgörande att få höra att sjukvård inte är vilken
              vara som helst och vad jag förstår då inte heller kan jämföras
              med försäljning av varor på Ica och Konsum. Det tycker jag var
              bra, men det är motstridiga uppgifter som kommer från Kristdemokraterna
              som ju trots allt är ett ganska litet parti.
            </seg>
            <seg n="4a0a01ce">
              Det finns de som i dag har privata sjukvårdsförsäkringar. De
              köper i dag sjukvård i den privata sjukvården. Det finns en privat
              marknad för sjukvård. Jag tycker att en sådan marknad ska få finnas.
              Jag ser ingen anledning till att politiker ska sätta regler för
              det.
            </seg>
            <seg n="4b4a64c1">
              Däremot är det en annan sak med den offentligt finansierade sjukvården.
              Det är en helt annan sak att köpa sig sjukvård med privata pengar
              i den offentligt finansierade sjukvården. Det är det som kommer
              att leda till att vi får en uppdelning i ett A- och ett B-lag
              i sjukvården.
            </seg>
            <seg n="2e9982dc">
              Göran Hägglund sade tidigare att han inte kunde förstå hur det
              kunde uppstå väntetider i den offentligt finansierade sjukvården
              samtidigt som det inte är några väntetider när han ska köpa nya
              glasögon.
            </seg>
            <seg n="0e2f4df2">
              Jag ska förklara skillnaden. Skillnaden är att den offentligt
              finansierade sjukvården är offentligt finansierad. Det leder per
              definition till att man måste göra prioriteringar. Jag tycker
              inte att det är bra med väntetider. Det tycker ingen. Men alla
              gånger där det finns en offentlig finansiering finns det en begränsad
              mängd pengar, och man måste prioritera.
            </seg>
            <seg n="01040add">
              Det är svåra frågor som vi här har som uppgift att fastställa
              vissa riktlinjer för och som man har att hantera professionellt
              ute i sjukvården. Det är skillnad mot att köpa glasögon där det
              inte är någon offentlig finansiering. Det finns inte heller något
              behov av att göra prioriteringar, utan plånboken styr. Det är
              rimligt att det gör när det gäller glasögon.
            </seg>
            <seg n="68429d17">
              Jag har inte någon mer replik. Jag vill avsluta med en liten
              limerick.
            </seg>
          </u>
          <note type="speaker" n="4c24e994">
            Anf. 126 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-2e553dc7f13fbac6-2" n="9bb83185">
            <seg n="b7c7e5dd">
              Fru talman! Jag går först till styr sjukvården i limericken.
              Där går en liten skiljelinje. Vi på vår sida säger att vi tror
              att vi vet ganska mycket. Vi tror att vi har rätt. Men vi kanske
              ändå inte ska detaljstyra för vården i Dalarna, Kalmar, Västa
              Götaland eller Jönköpings län.
            </seg>
            <seg n="d0e32763">
              Det kanske är så att man ska överlåta det till den nivån. Vi
              förväntar oss att de ska ta ansvar för att vården ska fungera
              där, eftersom de är vårdhuvudmän. Vi ska stötta på olika sätt.
              Men vi tror att vi ska lämna så stor frihet som för dem så att
              de har befogenheter att sköta det som de har ansvar för.
            </seg>
            <seg n="1f76894b">
              Jag vägrar att acceptera resonemanget om att själva finansieringen
              av vården leder till att det blir köer. Jag tror att det går att
              organisera verksamhet på ett sådant sätt att vi inte har köer
              om vi bara är mer flexibla och låter ett större mått valfrihet
              råda.
            </seg>
            <seg n="ced93640">
              Jag är inte naivt blåögd. Jag kan inte säga att det går att utrota
              alla köer. Men vi kan göra väldigt mycket mer än vad som hittills
              har gjorts genom att organisera vården på ett annat sätt än vad
              vi gör i dag.
            </seg>
            <seg n="5e7149e8">
              Där finns det väldigt mycket att fundera på. Det gäller till
              exempel ersättningssystemet runt om i våra landsting, möjligheten
              för upphandlingarna och vårt sätt att upphandla i olika sammanhang.
            </seg>
            <seg n="1c8d6f5a">
              Jag tycker avslutningsvis, Ylva Johansson, att vi har gjort en
              klok sak när vi avskaffar stopplagen. Det kommer inte att revolutionera
              vården. Men det sänder en väldigt viktig signal om att privata
              aktörer gör sig gärna besvär. De är välkomna att bidra till att
              utveckla svensk hälso- och sjukvård.
            </seg>
          </u>
          <note type="speaker" n="db3a4a31">
            Anf. 127 ELINA LINNA (v) replik:
          </note>
          <u who="elina_linna_55caa4" xml:id="i-3e57b42aaf6f09a2-4" n="6cc4a500">
            <seg n="d33bfc52">
              Fru talman! Nej, socialministern, jag glömde inte Vårdförbundet
              och inte heller Läkarförbundet. Jag var inte så förvånad över
              att de satt med vid presskonferensen. Det var Svenskt Näringslivs
              aktiva roll i presskonferensen som förvånade mig.
            </seg>
            <seg n="301c2e74">
              Jag har också sett en artikel på Kristdemokraternas hemsida.
              Där skriver man om fördelar med den nya lagstiftningen. Där är
              det också Svenskt Näringsliv som skriver under med Vårdförbundet,
              Läkarförbundet och Vårdföretagarna.
            </seg>
            <seg n="5992a014">
              Det får mig att tänka. När jag lyssnade speciellt på Kenneth
              Johansson tänkte jag att hälso- och sjukvården har blivit en näringslivsfråga.
              Det är nytt för mig. I varje fall i min tankevärld är hälso- och
              sjukvården något annat som inte går att jämföra med vilket bolag
              som helst.
            </seg>
            <seg n="fc63e8e7">
              Socialministern säger nu: Ställ dig sist i kön. Han talar om
              att det finns sådana köer. Det får mig att tänka på prioriteringsordningen.
              Det har inte socialministern berört på något sätt.
            </seg>
            <seg n="9fe0a900">
              Vi vet att vinstintresse i sjukvården inför en drivkraft som
              leder till att man behandlar de mest lönsamma diagnoserna. Vänsterpartiet
              är oroligt över att vi kommer att ha svårigheter med den prioriteringsordning
              vi är överens om här i riksdagen. Vad säger socialministern om
              det?
            </seg>
          </u>
          <note type="speaker" n="870ecf99">
            Anf. 128 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-2e553dc7f13fbac6-3" n="9bb83185">
            <seg n="6bdac6b2">
              Fru talman! Självklart ska den prioriteringsordning som vi har
              kommit överens om gälla också i framtiden. Den är en väldigt viktig
              grund som har kommit fram efter ett väldigt gediget arbete som
              leddes av professor Jerzy Einhorn när det gällde själva utredningen
              och sedan ledde fram till ett riksdagsbeslut och innan dess en
              väldigt bred diskussion runt om i Sjukvårds-Sverige. Det är ett
              enormt viktigt basdokument för all sjukvårdspolitik i Sverige.
              Det gäller också fortsättningsvis.
            </seg>
            <seg n="23f90870">
              Jag går återigen till frågan om presskonferensen och de som bemannade
              den. Jag tycker inte att det var särskilt konstigt att vi hade
              ett brett spektrum. Det gläder mig väldigt mycket att vi hade
              ett sådant brett spektrum av personer med intresse för sjukvårdsfrågor
              som deltog i det sammanhanget. Den artikel som Elina Linna hänvisar
              till som fanns på vår hemsida är en debattartikel som skrevs av
              samma personer som var med på presskonferensen. Det är inte särskilt
              konstigt.
            </seg>
            <seg n="b89162df">
              Har detta blivit en näringspolitisk fråga? Nej, det har det naturligtvis
              inte. Detta är hälso- och sjukvårdspolitik. Men det går också
              att lära av andra områden. Vi är inte särskilt kloka om vi tror
              att all klokskap har samlats på ett och samma område. Vi ska titta
              på andra länder och andra verksamheter och se: Finns det något
              som går att lära?
            </seg>
            <seg n="2080df88">
              Det gäller till exempel patientsäkerhet. Där tror vi att det
              går att lära väldigt mycket av olika typer av industrier när det
              gäller säkerhetstänkande. Det utvecklar vården och gör att antalet
              misstag och missgrepp minskar. Det är någonting som är oerhört
              betydelsefullt.
            </seg>
            <seg n="47b9543b">
              När det gäller andra frågor får jag återkomma i nästa replik.
            </seg>
          </u>
          <note type="speaker" n="9612bd2c">
            Anf. 129 ELINA LINNA (v) replik:
          </note>
          <u who="elina_linna_55caa4" xml:id="i-3e57b42aaf6f09a2-5" n="6cc4a500">
            <seg n="46e21a90">
              Fru talman! Jag tog i mitt anförande upp några tankar som läkaren
              och författaren P.C. Jersild skrev häromdagen i Dagens Nyheter.
              Man säger att landstingen har det yttersta ansvaret för verksamheten.
              P.C. Jersild ställer frågor i sin artikel. Jag passar på att använda
              hans frågor här, eftersom han inte kan ställa dem till socialministern.
            </seg>
            <seg n="b840afa5">
              Hur ska detta ansvar kunna tas? Vilken backup finns om ett privatiserat
              sjukhus hotas av konkurs eller om den internationella koncern
              som köpt sjukhuset sviks av sina aktieägare eller äts upp av en
              ännu större koncern med andra intressen? Hur kan man garantera
              att landstingen klarar av att ta ansvaret?
            </seg>
          </u>
          <note type="speaker" n="64bd0158">
            Anf. 130 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-532e72b6051e1ad0-0" n="9bb83185" next="i-25cd900ebb52bff0-0">
            <seg n="05965f7f">
              Fru talman! Det är jätteviktiga frågor som Elina Linna tar upp
              och som P.C. Jersild tar upp i sin artikel. Här handlar det om
              att de som upphandlar och säkerställer att avtal kommer till är
              kloka och täcker in alla eventualiteter.
            </seg>
            <seg n="88e75b12">
              Till det som inte är så svårt att inse hör just dessa frågor.
              Det kan uppkomma en sådan situation. Då gäller det att man har
              tänkt efter. Det troliga blir, skulle jag tänka mig, att skulle
              ett sådant företag drabbas av obestånd är det landstinget som
              tar över verksamheten igen.
            </seg>
            <seg n="1a694921">
              Är det så att det sker ägarförändringar ska också det regleras
              i ett avtal, precis som det görs i alla andra avtal som skrivs
              på olika marknader som finns. Det viktiga är att man skapar stabila
              och trygga förhållanden. Men man måste också tänka på alla eventualiteter.
              Om det oväntade inträffar, hur hanterar vi det då? Det handlar
              förstås om ett ansvar gentemot medborgarna.
            </seg>
            <seg n="0c394f0e">
              Det är viktigt att betona i debatten att landstingen har ansvaret
              för att vara huvudmän för svensk hälso- och sjukvård. De ska ha
              befogenheten att göra saker. Det viktiga är inte vem som utför
              utan att det utförs med en hög kvalitet. Jag tror att fler aktörer
              utvecklar den svenska vården.
            </seg>
            <seg n="a1355252">
              Jag tror att flera arbetsgivare är bra för de anställda och jag
              tror att det är klokt att utnyttja tillfällig överkapacitet för
              att ge flera vård snabbare. Jag tror att det är det som är det
              viktiga budskapet med den proposition som jag hoppas att riksdagen
              om en stund kommer att fatta beslut om.
            </seg>
          </u>
          <note n="51fe75d8">
            Anf. 131 THOMAS NIHLÉN (mp) replik:
          </note>
          <u who="goran_hagglund_5ba377" xml:id="i-25cd900ebb52bff0-0" n="9bb83185" prev="i-532e72b6051e1ad0-0">
            <seg n="a0d11eee">
              Fru talman! Göran Hägglund upprepade, precis som många andra
              alliansföreträdare i dag har gjort, att det är de största behoven
              som ska ges företräde och att det inte är plånboken som ska styra.
              Samtidigt säger han att privata vårdgivare ska kunna ta emot personer
              med privat sjukvårdsförsäkring eller att man ska betala själv.
            </seg>
            <seg n="55db2344">
              För mig och för många andra går det här inte att förena. Jag
              har inte hittills hört någon rimlig förklaring till hur man tänker
              att de här två sakerna ska gå att kombinera. Rimligtvis är det
              ju så i verkligheten att en person som har privat sjukvårdsförsäkring
              går före någon annan som står i kön. Då är det ju inte behoven
              som styr. Men jag hoppas att Göran Hägglund kan klargöra det där
              en gång för alla för mig.
            </seg>
            <seg n="165b8697">
              Sedan skulle jag också vilja veta om Göran Hägglund tror att
              antalet privata sjukvårdsförsäkringar kommer att öka. Kommer man
              att sälja fler privata sjukvårdsförsäkringar nu när man tar bort
              kravet på offentlig finansiering för privata vårdgivare? Om det
              skulle vara så att antalet privata sjukvårdsförsäkringar kommer
              att öka kraftigt framöver, tycker då Göran Hägglund att det är
              en positiv utveckling?
            </seg>
          </u>
          <note type="speaker" n="3fab19f3">
            Anf. 132 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-532e72b6051e1ad0-1" n="9bb83185" next="i-25cd900ebb52bff0-1">
            <seg n="94cdfa44">
              Fru talman! Det är väldigt intressanta tankar om antalet sjukförsäkringar
              som meddebattören tar upp. Hur det går med antalet sjukvårdsförsäkringar
              ser jag åtminstone i någon mån som ett slags förtroendemätare
              på vården. Nu går det inte att bara plocka fram just det beslut
              som vi fattar i dag och skilja ut det från allting annat som händer.
              Det händer väldigt mycket i världen samtidigt. Men vi kan konstatera
              att vi under senare år har haft en dramatisk ökning av antalet
              sjukvårdsförsäkringar, och det beror på att köerna har varit så
              långa att människor har velat köpa sig en plats tidigare.
            </seg>
            <seg n="955630ea">
              Jag tycker naturligtvis att politiken ska syfta till inte i första
              hand för den sakens skull, det blir en bieffekt att antalet sjukvårdsförsäkringar
              inte ska öka. Ökar de ska det inte bero på vår politik utan på
              andra saker. Min uppgift är i någon mening att verka för att onödiggöra
              privata sjukvårdsförsäkringar. Det är det offentligas roll i sammanhanget.
            </seg>
            <seg n="eaac5f34">
              När det gäller att förklara utnyttjandet av överkapacitet vet
              jag inte om jag är bättre pedagog än andra. Men om landstinget
              träffar en uppgörelse med en vårdgivare som under en tid driver
              ett sjukhus och landstinget beställer en viss typ av tjänster,
              om vi kallar det så, ett visst antal operationer eller vad det
              kan vara, och det visar sig att personalen kan jobba så effektivt
              att de redan i god tid före årsskiftet till exempel har klarat
              av det som vårdgivaren har i uppdrag och därmed har kapacitet
              kvar finns det två alternativ, antingen att de inte får göra mer
              och att lokalerna och personalen friställs eller också att man
              utnyttjar den kapacitet som finns för att erbjuda vård. Då tycker
              jag att det senare är klokare. Men det handlar om att man vid
              upphandlingen är klok och definierar precis vad beställningen
              handlar om och att vårdgivaren motsvarar det kravet.
            </seg>
          </u>
          <note n="eda1d237">
            Anf. 133 THOMAS NIHLÉN (mp) replik:
          </note>
          <u who="goran_hagglund_5ba377" xml:id="i-25cd900ebb52bff0-1" n="9bb83185" prev="i-532e72b6051e1ad0-1">
            <seg n="3cafdaa0">
              Fru talman! Tack för det svaret! Jag blev inte så jättemycket
              klokare, men det kanske vi får ta någon annan gång.
            </seg>
            <seg n="2380264f">
              Jag tänkte ta upp en annan sak också. I betänkandet kan man läsa
              följande: För att uppnå verklig mångfald inom den offentligt finansierade
              hälso- och sjukvården måste vårdgivare med olika associationsform
              och inriktning kunna verka på lika villkor.
            </seg>
            <seg n="455f23f9">
              Då är min fråga till Göran Hägglund om han verkligen menar att
              offentligt och privat driven hälso- och sjukvård kommer att verka
              på lika villkor nu när man tar bort regleringen att det ska vara
              enbart offentlig finansiering för bägge aktörerna. För mig är
              det tvärtom uppenbart att med dagens lagstiftning är det lika
              villkor som gäller i fråga om finansieringsprincipen. Regeringens
              förslag innebär att det blir olika villkor för privata och offentliga
              utförare när det gäller just finansieringen.
            </seg>
            <seg n="f42287cb">
              Jag skulle gärna vilja ha ett svar från Göran Hägglund och ge
              honom en chans att förklara den här för mig obegripliga logiken.
              Eller är det som Ylva Johansson antydde, att regeringen planerar
              att också ändra kommunallagen så att det även i den offentliga
              vården ska bli tillåtet att öppna för privat betalande patienter?
            </seg>
          </u>
          <note type="speaker" n="bc4fe7b9">
            Anf. 134 Socialminister GÖRAN HÄGGLUND (kd) replik:
          </note>
          <u who="goran_hagglund_5ba377" xml:id="i-2e553dc7f13fbac6-4" n="9bb83185">
            <seg n="cc72d611">
              Fru talman! Nej, man ska nog hålla sig till den politik som vi
              presenterar. Låt inte andra presentera vår politik, för då blir
              det fel.
            </seg>
            <seg n="21fd6cd4">
              Det är möjligt att vi lever i lite olika världar, men jag har
              svårt att förstå logiken när man säger att det är lika villkor
              om det är ett monopol för vissa och förbjudet för andra. Då kan
              inte jag riktigt få det till att det är lika villkor. Lika villkor
              innebär ju att förhållandena är sådana att det är möjligt för
              idéburen verksamhet, för privat verksamhet och för offentlig verksamhet,
              att bedriva vård under förutsättningar som är så lika som möjligt.
              Det är naturligtvis ett oerhört grannlaga arbete att hitta fram
              till den balansen. Men jag tror ingalunda att man kan säga att
              det är lika villkor i dag när det är förbjudet för vissa.
            </seg>
          </u>
          <note n="1ca93eea">
            Överläggningen var härmed avslutad.
          </note>
          <note n="36a98c49">
            7 § Beslut om ärenden som slutdebatterats vid dagens sammanträde
          </note>
          <note n="8e3e896b">
            Punkt 1
          </note>
          <note n="2ea4b594">
            Punkt 2
          </note>
          <note n="f1c618c4">
            Punkt 4
          </note>
          <note n="1a017869">
            Övriga punkter
          </note>
          <note n="cf065ccf">
            Punkt 10
          </note>
          <note n="a1dbb0e5">
            Punkt 12
          </note>
          <note n="00e1037b">
            Punkt 14
          </note>
          <note n="43e7c46d">
            Punkt 15
          </note>
          <note n="5d8e21d9">
            Punkt 16
          </note>
          <note n="4ff7361c">
            Punkt 17
          </note>
          <note n="e3cb606a">
            Punkt 29
          </note>
          <note n="36638805">
            Punkt 41
          </note>
          <note n="1a017869">
            Övriga punkter
          </note>
          <note n="e0d83cc7">
            8 § Vissa läkemedels- och psykiatrifrågor
          </note>
          <note n="9d64f93f">
            Föredrogs
          </note>
          <note type="speaker" n="8dcb03d6">
            Anf. 135 MAGDALENA ANDERSSON (m):
          </note>
          <u who="magdalena_andersson_6043ac" xml:id="i-71e9ae41198511b5-0" n="e82340eb" next="i-8792fd514a001dfa-0">
            <seg n="cc0f6651">
              Fru talman! I det här betänkandet behandlas två olika frågor.
              Dels handlar det om en ändring av lagstiftningen kring läkemedel.
              Dels handlar det om en ändring i bestämmelserna om utvisning av
              personer som är dömda till rättspsykiatrisk vård.
            </seg>
          </u>
          <note n="ffaabe58">
            Frågorna om läkemedel handlar bland annat om möjligheten till
            utbytbarhet av läkemedel och om kompletterande nationella bestämmelser
            med anledning av en EG-förordning och dessutom om införande av
            en avgift för tillstånd att tillverka läkemedel.
          </note>
          <note n="440fd9d9">
            Psykiatrifrågorna som berörs gäller en ändring i bestämmelserna
            om utvisning av personer som är dömda till rättspsykiatrisk vård,
            där chefsöverläkarnas bedömning utvidgas. Dessutom föreslås mindre
            ändringar i bland annat sekretesslagen.
          </note>
          <u who="magdalena_andersson_6043ac" xml:id="i-8792fd514a001dfa-0" n="e82340eb" prev="i-71e9ae41198511b5-0">
            <seg n="be15197a">
              Utskottet har ställt sig bakom regeringens förslag med ett undantag,
              nämligen i fråga om Läkemedelsverkets roll. Där finns utskottets
              förslag i en särskild bilaga. I ärendet finns en motion, som utskottet
              har föreslagit avslag på, och två reservationer.
            </seg>
            <seg n="ad91e48b">
              Med detta, fru talman, överlämnar jag betänkandet till debattörerna.
            </seg>
          </u>
          <note type="speaker" n="19b7da4d">
            Anf. 136 ELINA LINNA (v):
          </note>
          <u who="elina_linna_55caa4" xml:id="i-3e57b42aaf6f09a2-6" n="6cc4a500">
            <seg n="749385db">
              Fru talman! De flesta förslagen i detta betänkande är okontroversiella,
              och Vänsterpartiet är överens med utskottet i frågorna. Men det
              finns två viktiga frågor som har lett till att Vänsterpartiet
              har reservationer i betänkandet. Självklart står jag bakom båda
              våra reservationer, men för tids vinnande yrkar jag bifall endast
              till reservation nr 2.
            </seg>
            <seg n="5fb90556">
              Sedan ett antal år har apotekspersonalen kunnat byta ut det läkemedel
              som läkaren ordinerat mot det billigaste av de läkemedel som har
              samma verksamma innehåll och som anses likvärdigt. Patienten kan
              välja att ändå köpa det läkemedel som läkaren skrivit ut men får
              då själv betala mellanskillnaden. Detta är en angelägen reform
              som sparat pengar för både patienter och samhället. Det är Läkemedelsverket
              som beslutar om läkemedlet är utbytbart.
            </seg>
            <seg n="a006e578">
              Nu föreslår regeringen i propositionen en förenkling och effektivisering
              av processen genom att Läkemedelsverket redan vid godkännande
              av ett läkemedel också beslutar om utbytbarhet.
            </seg>
            <seg n="88233dcf">
              Vad en sådan hantering i verkligheten kommer att ha för konsekvenser
              är svårt att sia om i dag. Antagligen kommer denna förenklade
              hantering att innebära ytterligare besparingar både för patienterna
              och för samhället, och därför stöder vi förslaget. Men utifrån
              ett patientsäkerhetsperspektiv kan det finnas anledning till oro.
              Socialstyrelsen varnar i sitt remissvar för att det finns en risk
              med att det billigaste utbytbara läkemedlet får en allt kortare
              livslängd jämfört med vad som gäller enligt nuvarande bestämmelser.
              Vänsterpartiet anser att vi ska ta Socialstyrelsens varning på
              allvar. Därför föreslår vi att Socialstyrelsen bör ges i uppdrag
              att följa upp ärenden om utbytbarhet just utifrån patientsäkerhetsaspekten.
              Det är bra att majoriteten i socialutskottet håller med Vänsterpartiet
              om att det är viktigt att varken patientsäkerheten eller behandlingsutfallen
              äventyras vare sig på kort eller på lång sikt. Det är just därför
              som det behövs ett beslut om en uppföljning, tycker Vänsterpartiet.
            </seg>
            <seg n="16d10e3d">
              Nu kan vi läsa i betänkandet att utskottet förutsätter att regeringen
              noga följer konsekvenserna av det förenklade utbytesförfarandet.
              Men det räcker inte för oss, för tyvärr, mina kära kolleger i
              utskottet, har inte Vänsterpartiet samma tilltro till regeringen
              som utskottsmajoriteten har. Vi vill ha ett tillkännagivande i
              den här frågan.
            </seg>
            <seg n="4278b9e5">
              Fru talman! Den andra frågan där vi skiljer oss åt handlar också
              om säkerhetsaspekter. Regeringen föreslår en ändring i lagen om
              rättspsykiatrisk vård, så att chefsöverläkaren får större befogenheter
              när det gäller personer som får rättspsykiatrisk vård med särskild
              utskrivningsprövning och som ska utvisas eller avvisas från landet.
              Vi menar att patienternas rättssäkerhet kommer att bättre tillvaratas
              om beslutet tas av allmän förvaltningsdomstol än om det är upp
              till den enskilde chefsöverläkaren att göra bedömningen. Vi kan
              inte förstå att personer som dömts till rättspsykiatrisk vård
              förenat med utvisning får en annan utskrivningsprövning än de
              som inte ska utvisas.
            </seg>
            <seg n="969427f9">
              Vi menar också att den föreslagna lagstiftningen inte tar tillräcklig
              hänsyn till patientens psykiska tillstånd och personliga förhållanden.
              Vi anser att mer hänsyn borde tas till patientens psykiska tillstånd
              i övrigt. Vi menar också att de svenska myndigheterna borde ta
              kontakt med den psykiatriska vården i det land som är aktuellt
              för att underlätta fortsatt vård. Givetvis menar inte vi heller
              att svenska myndigheter ska ta fullt ansvar för att ordna bostads-,
              arbets- eller vårdförhållanden i ett främmande land, men vi menar
              att det inte är orimligt att begära att hänsyn tas till psykiskt
              tillstånd och personliga förhållanden i övrigt även när utskrivning
              sker i samband med utvisning.
            </seg>
            <seg n="aa092097">
              När det gäller lagstiftning inom den psykiatriska och den rättspsykiatriska
              vården menar Vänsterpartiet att det är mycket olyckligt med en
              särlagstiftning för någon grupp, som det nu kommer att bli för
              personer som utvisas eller avvisas och som vårdats inom rättspsykiatrisk
              vård. Vi tycker att det är en olycklig utveckling.
            </seg>
          </u>
          <note n="135c6958">
            Jag yrkar bifall till reservation nr 2.
          </note>
          <note type="speaker" n="222da007">
            Anf. 137 KENNETH JOHANSSON (c):
          </note>
          <note n="2114c11b">
            Fru talman! Jag vill yrka bifall till utskottets förslag och
            avslag på Vänsterpartiets reservationer.
          </note>
          <u who="kenneth_johansson_5d683a" xml:id="i-e6b05acbef18f28b-3" n="8129700f" prev="i-e824b53b90c7af03-3">
            <seg n="d1e57d57">
              Jag har bara några korta kommentarer. När det gäller läkemedels
              utbytbarhet föreslås en rationellare hantering som också ska spara
              pengar genom att Läkemedelsverket kan besluta om utbytbarhet redan
              i anslutning till ett godkännande av läkemedel.
            </seg>
            <seg n="231026f5">
              Jag kan ha viss förståelse för de synpunkter som Elina Linna
              framför i sin reservation. Det är väldigt viktigt att det här
              kommer att fungera. Vi nöjer oss dock med en mycket tydlig skrivning
              där vi förutsätter att regeringen noga ska följa frågan. Jag citerar
              ur utskottsbetänkandet: Utskottet anser att det är viktigt att
              varken patientsäkerheten eller behandlingsutfallen äventyras vare
              sig på kort eller på lång sikt. Det är därutöver en del kommentarer
              i betänkandet, bland annat på s. 7, som ger ytterligare argument,
              så jag känner i alla fall en trygghet i att detta ska fungera.
            </seg>
            <seg n="9fdb2f45">
              Förslaget att utvidga chefsläkares bedömning av personer som
              genomgår rättspsykiatrisk vård med särskild utskrivningsprövning
              som ska avvisas eller utvisas är enligt min uppfattning ett väl
              avvägt förslag. Som det tydligt står i skrivningarna får vi ett
              beslut som är grundat på en djupare medicinsk bedömning jämfört
              med i dag, och risken för återfall i allvarlig brottslighet ska
              beaktas och därmed samhällsskyddsaspekten.
            </seg>
            <seg n="38b25a1e">
              Jag vill helt kort, som sagt, yrka bifall till utskottsmajoritetens
              förslag till riksdagsbeslut.
            </seg>
          </u>
          <note type="speaker" n="d6a1e00e">
            Anf. 138 YLVA JOHANSSON (s):
          </note>
          <u who="ylva_johansson_c5e8e0" xml:id="i-bfbec470d45c58cc-7" n="abaebde9">
            <seg n="1bd7a977">
              Fru talman! Vi socialdemokrater står bakom förslagen från utskottsmajoriteten
              och i propositionen. Jag känner igen de flesta av förslagen i
              propositionen. De förbereddes redan under den tidigare regeringens
              tid då jag hade ansvaret.
            </seg>
            <seg n="5698fa69">
              Jag vill passa på att kommentera lite grann det som gäller läkemedel.
              Läkemedel är i dag den i särklass vanligaste behandlingsmetoden
              inom sjukvården, och allting tyder på att det kommer att bli en
              än vanligare behandlingsmetod.
            </seg>
            <seg n="5277399b">
              Det är en stor framgång att vi i dag med läkemedel, ofta med
              mycket gott resultat, kan behandla många svåra sjukdomar som tidigare
              var omöjliga att behandla eller som krävde kirurgiska ingrepp.
              Det innebär naturligtvis också att en allt större andel av sjukvårdens
              resurser i dag satsas på läkemedel.
            </seg>
            <seg n="c34c4490">
              Det är därför viktigt att vi nu förhoppningsvis kan besluta om
              denna förenkling som gör att Läkemedelsförmånsnämndens beslut
              kan verkställas direkt så att det inte rinner ut pengar i onödan
              till läkemedel som man inte anser behöver subventioneras, ibland
              under flera års tid eftersom läkemedelsbolagen överklagar.
            </seg>
            <seg n="9c0cdacd">
              Jag vill också påpeka att några av de svåraste prioriteringsfrågorna
              inom sjukvården, som ibland kommer upp här i kammaren och som
              finns levande hela tiden i prioriteringsdiskussioner hos Socialstyrelsen
              men också ute i vårdens praktik, handlar just om läkemedel. Låt
              mig ta tre exempel.
            </seg>
            <seg n="efd32f10">
              En avvägning handlar om ifall man med läkemedel ska behandla
              risker och i så fall i vilken utsträckning och hur det ska vägas
              mot insatser till exempel när det gäller livsstilsförändringar.
              Övervikt, blodfetter och högt blodtryck är sådant som kan behandlas
              med läkemedel men ibland också behandlas framgångsrikt på andra
              sätt med livsstilsförändringar. Hur ska sjukvårdens resurser prioriteras
              mellan dessa olika möjligheter?
            </seg>
            <seg n="1aa9dd3f">
              Ett annat exempel är de ibland mycket ovanliga sjukdomar som
              bara enstaka patienter har och därför inte utgör någon rimlig
              marknad för läkemedel för dessa ovanliga tillstånd, samtidigt
              som naturligtvis också de patienterna har rätt att få den bästa
              tillgängliga behandlingen. Hur ska det prioriteras, och hur ska
              vi säkerställa att också enstaka patienter får möjlighet till
              den bästa behandlingen?
            </seg>
            <seg n="45612997">
              En tredje aktuell fråga handlar om hur nya, dyra läkemedel som
              endast ger en måttlig förbättring, till exempel förlänger den
              förväntade överlevnaden med en kort tid, ska prioriteras i förhållande
              till andra insatser, till exempel i cancervården.
            </seg>
            <seg n="0725fe6a">
              Jag vill med detta, fru talman, säga att läkemedel är en otroligt
              viktig del av sjukvården. Det är också därför som vi socialdemokrater
              tycker att det är viktigt att vi ser läkemedel som en del av sjukvården
              och inte som en del av detaljhandeln. Det är också därför som
              vi vill att man ska behålla ett apoteksmonopol.
            </seg>
            <seg n="42f85bd3">
              Men det är inte den frågan som vi har att debattera och besluta
              om i dag. Jag vill yrka bifall till utskottets förslag.
            </seg>
          </u>
          <note n="8127e29e">
            I detta anförande instämde Ann Arleklo, Lennart Axelsson, Catharina
            Bråkenhielm, Christer Engelhardt, Marina Pettersson och Per Svedberg
            (alla s).
          </note>
          <note type="speaker" n="0913a0f5">
            Anf. 139 FINN BENGTSSON (m):
          </note>
          <u who="anders_bengtsson_7cf2f1" xml:id="i-2cc48935aa32cae3-0" n="3e59879a" next="i-ad3c7018626a8e8a-0">
            <seg n="40d0b3ad">
              Fru talman! Vi behandlar här som sagt var i huvudsak två frågor.
            </seg>
            <seg n="b3f7566f">
              Den ena frågan är en nödvändig justering av lagstiftningen för
              psykiatrisk tvångsvård och rättspsykiatrisk vård. Utskottet föreslår,
              liksom regeringen, att man äntligen utvidgar chefsöverläkarens
              bedömning i samband med verkställighet av ett beslut om avvisning
              eller utvisning när det gäller personer som genomgår rättspsykiatrisk
              vård med särskild utskrivningsprövning. Detta ger en betydligt
              mer rättvisande medicinsk bedömning jämfört med i dag, vilket
              gynnar såväl patientsäkerheten som, inte minst, samhällsskyddsaspekten
              inför risken för återfall i allvarlig brottslighet.
            </seg>
            <seg n="8d6df304">
              Min politiska undran är varför Socialdemokraterna inte kom till
              skott med detta relativt enkla åtagande under sin tolvåriga regeringstid
              och varför Vänsterpartiet fortsatt inte vill se att ens allvarlig
              kriminalitet, må vara med brottsliga handlingar utförda under
              inflytande av psykisk sjukdom, efter förnyad medicinsk grundläggande
              bedömning i praktiken, som för alla andra grova lagöverträdelser,
              bör kunna leda till utvisning.
            </seg>
          </u>
          <note n="4d0a6caa">
            Jag yrkar därför bifall till utskottets förslag i betänkandet
            och avslag på Vänsterpartiets reservation 2 i följdmotionen.
          </note>
          <u who="anders_bengtsson_7cf2f1" xml:id="i-ad3c7018626a8e8a-0" n="3e59879a" prev="i-2cc48935aa32cae3-0">
            <seg n="173f1a52">
              Den andra frågan är en effektivisering av gällande lagreglering
              för så kallat generikautbyte mellan läkemedel, det vill säga från
              apoteken påtvingade byten mellan till synes liknande läkemedelsprodukter.
              I just denna del är den föreslagna lagändringen i dag en naturlig
              konsekvens för att öka det kortsiktiga ekonomiska utbytet för
              staten genom tillkomsten av lagen om läkemedelsförmåner med mera
              från den 1 oktober 2002.
            </seg>
            <seg n="8537289c">
              Men, fru talman, jag vill samtidigt fästa kammarens uppmärksamhet
              på att det bör flaggas för behovet av en uppföljning av sjukvårdskvaliteten
              och patientsäkerheten på sikt när det gäller den medicinskt okontrollerade
              förekomsten av generikautbyten som enligt min mening, och kanske
              till skillnad från vad bland annat Ylva Johansson nyss anförde,
              sker i Sverige i dag.
            </seg>
            <seg n="694ae36c">
              Detta handlar om att ställa hela lagen som reglerar byten mellan
              kopior av läkemedel i en annan blixtbelysning vad gäller det yttersta
              syftet med läkemedel.
            </seg>
            <seg n="c1b59fe0">
              Ett läkande medel inom sjukvården är mycket mer ett led i en
              avancerad behandlingsåtgärd än en kommersiell produkt vilken som
              helst. Det är alltså en noga övervägd medicinsk intervention snarare
              än en handelsvara.
            </seg>
            <seg n="dbe5482c">
              För valet av ett eller flera läkemedel, i kombination med andra
              medicinska behandlings- och uppföljningsstrategier för patienten,
              ansvarar vid varje tillfälle den som förskriver läkemedel, det
              vill säga högt kompetent och för ändamålet specifikt legitimerad
              sjukvårdspersonal. För patientsäkerhet krävs alltid att patientens
              specifika diagnos eller diagnoser är utgångspunkt vid valet av
              läkemedel, det vill säga vilken patient ska ha vilket läkemedel
              i vilken dos under vilken tidsrymd.
            </seg>
            <seg n="d8eb6e8b">
              Ett tungt medicinskt och juridiskt ansvar åvilar enligt hälso-
              och sjukvårdslagen den som förskriver läkemedel, vanligen en av
              de ca 30 000 praktiserande läkare som varje dag träffar verkliga
              patienter i enskilda och unika möten.
            </seg>
            <seg n="4d21f729">
              För säker lagerhållning och expediering av läkemedel ansvarar
              däremot de ca 900 apotek som i Sverige drivs som en monopolverksamhet.
            </seg>
            <seg n="1cbc0ff2">
              Att helt sonika med lag överlåta rättigheten, och med den direkta
              skyldighet som det är i dag, till apoteken att självmant byta
              mot de billigare så kallade likvärdiga läkemedel som de råkar
              ha i lager utan att de samtidigt har det fulla ansvaret för denna
              avsevärda formella förändring i medicinsk ordination är ingen
              trivial förskjutning mellan parternas inbördes ansvarsförhållande
              gentemot enskilda patienters rättmätiga krav på såväl sjukvårdskvalitet
              som säkerhet.
            </seg>
            <seg n="df512d16">
              Förvisso, fru talman, har för detta förfarandes legitimitet anförts
              endast två argument som dock vart och ett förtjänar en betydligt
              djupare analys inför insikten att moderna läkemedel är avancerade
              insatsprodukter inom sjukvården snarare än produkter som kan stoppas
              i munnen på alla som har en sådan men för övrigt kan vara hur
              olika som helst i såväl kropp som själ.
            </seg>
            <seg n="926c7b7f">
              Man har hittills begränsat sig till att konstatera att sådana
              läkemedel nog är att betrakta som likvärdiga, alltså utbytbara
              som ett par stödstrumpor. Alla som kan något om medicinsk statistik
              vet att om något inte säkert går att skilja åt är det långt ifrån
              detsamma som ett bevis på att något är lika eller ens likvärdigt.
              Det är likvärdigt under just de förutsättningar som studeras men
              kan i övrigt vara helt olika om förutsättningarna förändras. Och
              det är så den kliniska vardagen ser ut.
            </seg>
            <seg n="d6bfd604">
              I dag är kravet för likvärdighet för att en ursprunglig medicinsk
              produkt framprovad på många tusen olika människor under många
              år plötsligt begränsat till att kopian tas via munnen av ett dussin,
              högst ett tjog, friska, frivilliga, unga, manliga brandsoldater
              som inte skiljer sig kemiskt i mängd i blodet från under runt
              80 procent till drygt 120 procent av originalets uppmätta mängd.
            </seg>
            <seg n="12b4811d">
              Ur säkerhetssynpunkt är detta en mycket tveksam garanti för att
              i alla möjliga och omöjliga unika medicinska fall som vardagens
              verklighet bjuder förskrivarna av läkemedel alltid reagerar på
              en läkemedelsordination på identiskt lika och avsett sätt om man
              inte fritt från det totala medicinska ansvaret tillåter sig att
              byta runt som det passar mellan en lång rad kopior vars enda medicinska
              ingång i diskussionen är att de utgör kopior av kemiskt hyfsat
              liknande produkter. Risken för en förbisedd kvalitetsförsämring
              är uppenbar, och därför måste en lagstiftning som den nu gällande
              för tvingande generikasubstitution på apoteken ifrågasättas ur
              medicinsk kvalitetssynpunkt.
            </seg>
            <seg n="70c05a44">
              Avslutningsvis, fru talman, har argumentet om att hushålla med
              pengar inom läkemedelsförmånen burit fram denna icke uppföljda
              sjukvårdskvalitetsaspekt som ett för den enskilde patienten okontrollerat
              kopieläkemedelsutbyte kanske förorsakar.
            </seg>
            <seg n="6ef81c0f">
              Hur kan vi vara säkra på att en långsiktig hälso- och sjukvårdsbesparing
              verkligen kommer att ske sedan lagen infördes 2002 om vi inte
              har en strategi för att följa upp den?
            </seg>
            <seg n="2e563a79">
              Fru talman! Så är det, och så blir det lätt när man ser sjukvården
              främst som ett kollektivt och inte som ett individuellt problem.
              Men då de politiska förespråkarna för kollektiva lösningar i tid
              och otid nu är i minoritet i denna kammare är det min förhoppning
              att en mer kritisk analys av frågor om sjukvårdskvalitet och patientsäkerhet
              för enskilda och unika patienter kommer betydligt mer i fokus
              än vad som var fallet under den tidigare regeringen då den aktuella
              okontrollerade generikautbytesprocessen för läkemedel i Sverige
              infördes.
            </seg>
          </u>
          <note n="bd33dcf3">
            Jag yrkar bifall till utskottets förslag och avslag på Vänsterpartiets
            reservation 1 i följdmotionen på denna punkt i betänkandet.
          </note>
          <note type="speaker" n="f99f142f">
            Anf. 140 JOHAN PEHRSON (fp):
          </note>
          <u who="johan_pehrson_93d767" xml:id="i-03463cddf6f7d7b4-3" n="964d6814">
            <seg n="988983a2">
              Fru talman! Folkpartiet står bakom detta betänkande. Vi tycker
              att det är bra att man får en effektivare handläggning i bedömandet
              av när man ska kunna byta ut läkemedel och när man ska kunna ta
              bort läkemedel från förmånslistan för att spara de pengar som
              annars kan rinna i väg. Detta har det utförligt argumenterats
              för av andra här. Det känns ganska okontroversiellt.
            </seg>
            <seg n="414b8275">
              Jag ska uppehålla mig vid den andra huvuddelen i den här propositionen
              som är ett väldigt viktigt steg mot att öka tryggheten i samhället
              och minska den förtroendekris som svensk rättspsykiatri delvis
              befinner sig i.
            </seg>
            <seg n="117f2a56">
              Det är viktigt att komma ihåg att det är väldigt få människor
              som lider av psykisk störning och psykisk sjukdom som är farliga.
              Några hamnar emellertid i kriminalitet och kan begå mycket allvarliga
              brott.
            </seg>
            <seg n="ba59eb3d">
              När dessa brott ska prövas måste man ha balans mellan individens
              behov av vård, samhällsskyddet och respekt för brottsoffret. Det
              har funnits konstiga systemfel. Några finns fortfarande kvar.
              Folkpartiet menar att vi behöver göra om hela den rättspsykiatriska
              vården. Vi tror att utgångspunkten är fel på flera andra håll
              förutom det vi i dag nämner. Det vi nu nämner och kommer överens
              om är att en person inte ska kunna utvisas om han har begått ett
              mycket allvarligt brott och är dömd till rättspsykiatrisk vård
              med särskild utskrivningsprövning. Det har förekommit att personer
              som är dömda till detta helt korrekt har utvisats till ett annat
              land. Poängen är bara att det landet ofta är ett land någon annanstans
              i Europa där vi inte har några gränskontroller. Den person som
              kan ha hotat och allvarligt kränkt andra människor kan då med
              lätthet komma tillbaka och fortsätta med den verksamheten, i värsta
              fall med fara för andra människors liv.
            </seg>
            <seg n="15a9b49f">
              Därför är det ett väldigt stort steg framåt att vi nu kan föra
              in en samhällsskyddsaspekt som ser till att personer fortfarande
              kan utvisas om vården kan säkerställas, annars görs bedömningen
              att personen ska stanna kvar i svensk rättspsykiatrisk vård av
              rena samhällsskyddsskäl. Om de utvisas finns det en risk för att
              de släpps på en gång eftersom den rättspsykiatriska vården i landet
              är så dålig att de omgående kommer tillbaka till Sverige. De kan
              då hota och i värsta fall skada andra människor.
            </seg>
            <seg n="16a08d59">
              Det är tyvärr nödvändigt. Men jag vill understryka att det är
              en väldigt liten del av dem som mår dåligt som begår brott.
            </seg>
            <seg n="e9e832eb">
              Den rättspsykiatriska vården i Sverige har vissa brister. Vi
              tillhör den minoritet av västländer som fortfarande i domstol
              dömer människor som inte vet vad de har gjort. Det är verkligen
              inte bra. För mig som liberal känns det helt främmande att vi
              släpar in människor i en domstol och dömer dem efter svensk strafflagstiftning
              och brottsbalk för något när de är så sjuka att de inte vet vad
              de har gjort.
            </seg>
            <seg n="c258e9b0">
              Detta är något som behöver förändras. För att kompromissa när
              det gäller samhällsskydd, respekt för brottsoffer och individens
              behov använder vi oss sedan några år av särskild utskrivningsprövning.
              Det innebär i praktiken att människor är inlåsta i sjukvården
              under hälso- och sjukvårdslagens regler fastän de är fullt friska.
              Det är en stor brist i dagens system som jag tycker måste bemötas.
            </seg>
            <seg n="2207eff4">
              Därför förordar Folkpartiet en fortsatt reformering av rättspsykiatrin
              som innebär att människor som vet vad de har gjort och juridiskt
              betecknas som tillräkneliga ska dömas för det brott de har begått.
              De ska dömas till fängelse. De ska naturligtvis kunna få vård
              på annat ställe än i fängelse om de har svår psykisk störning.
              De som inte vet vad de har gjort ska inte dömas alls utan avskiljas
              och tas om hand på annat sätt. De kan ju fortsätta att vara farliga
              för sig själva och andra.
            </seg>
            <seg n="625038b2">
              Fru talman! Vi kommer att fortsätta att föra den här debatten
              i kammaren. Det här ärendet innebär att vi täpper till ett litet
              hål och ökar samhällsskyddet och tryggheten. Det kommer också
              att kunna innebära att människor lättare och mindre byråkratiskt
              kan slippa den svenska rättspsykiatriska vården och till exempel
              kunna hamna i sitt hemland. Det är mycket bra för den personens
              möjlighet till återanpassning till ett liv utan kriminalitet i
              framtiden.
            </seg>
          </u>
          <note n="c04c1b68">
            Bifall till förslagen i betänkandet och avslag på reservationerna.
          </note>
          <note type="speaker" n="3b80d1cf">
            Anf. 141 CHATRINE PÅLSSON AHLGREN (kd):
          </note>
          <u who="chatrine_palsson_7a74c7" xml:id="i-ff99a40ac41ba5bf-3" n="818b3193">
            <seg n="643698a5">
              Fru talman! De här båda frågorna är utomordentligt viktiga. Det
              är viktiga frågor också för dem som är patienter. De gäller, som
              min kollega Johan Pehrson sade, när man är dömd till rättspsykiatrisk
              vård. Psykiatrifrågan får vi säkert tillfälle att diskutera i
              kammaren under den här mandatperioden, inte minst med anledning
              av att remisstiden snart går ut när det gäller den stora psykiatrigenomgång
              som är gjord i och med Anders Miltons utredning. Den är remitterad.
            </seg>
            <seg n="1cb5eb0c">
              När det gäller läkemedel och Läkemedelsförmånsnämndens beslut
              är jag imponerad av det goda resultat som det beslut som vi tog
              för några år sedan här i kammaren faktiskt har fått. Det finns
              alltid farhågor för att enskilda patienter kan känna att de inte
              känner igen sin medicin och därför känner oro. Man har den samlade
              erfarenheten att det har betytt mycket, inte minst för ekonomin.
            </seg>
            <seg n="c4f776b2">
              Till skillnad från Elina Linna litar vi i allianspartierna på
              den här regeringen. Det här ska självklart följas upp. Alla de
              beslut som vi tar i kammaren måste följas upp så att icke önskvärda
              effekter kommer fram så tidigt som möjligt.
            </seg>
            <seg n="d5e1b3e8">
              Jag ska inte upprepa vad kollegerna har sagt, utan yrkar bifall
              till förslagen i betänkandet.
            </seg>
          </u>
          <note n="1ca93eea">
            Överläggningen var härmed avslutad.
          </note>
          <note n="a161efd3">
            9 § Äldrefrågor
          </note>
          <note n="9d64f93f">
            Föredrogs
          </note>
          <note type="speaker" n="3940a821">
            Anf. 142 CECILIA WIDEGREN (m):
          </note>
          <u who="cecilia_widegren_ee2a7c" xml:id="i-ce13aaeb33042ca3-0" n="2b0c69e0" next="i-b6bba77ef2ec9ff4-0">
            <seg n="2afc86f5">
              Fru talman! På riksdagens bord ligger ett äldrepolitiskt betänkande
              som innehåller 38 motionsyrkanden om olika äldrefrågor, till exempel
              äldrepolitikens inriktning, läkare i kommunerna, tillgång till
              geriatriker, forskning, tillsyn samt våld och övergrepp mot äldre.
            </seg>
            <seg n="5182928e">
              Det är frågor som har kommit in under den allmänna motionstiden.
            </seg>
          </u>
          <note n="ee317b0b">
            Utskottet avstyrker samtliga motioner, främst med hänvisning
            till pågående arbete på området. I betänkandet finns sex reservationer
            och två särskilda yttranden.
          </note>
          <u who="cecilia_widegren_ee2a7c" xml:id="i-b6bba77ef2ec9ff4-0" n="2b0c69e0" prev="i-ce13aaeb33042ca3-0">
            <seg n="ca1d9365">
              Jag önskar nu utskottet lycka till i debatten.
            </seg>
          </u>
          <note type="speaker" n="6ac2ddda">
            Anf. 143 CATHARINA BRÅKENHIELM (s):
          </note>
          <u who="catharina_brakenhielm_830fe5" xml:id="i-557404441d8061e4-0" n="700a6a6b">
            <seg n="3ec4fc84">
              Fru talman! Nu ska vi debattera betänkandet om äldrefrågor. Det
              finns många viktiga och riktiga motioner. Man kan se att det finns
              mycket erfarenhet hos dem som har hållit i pennorna. Trots det
              avstyrks alla motioner.
            </seg>
            <seg n="2a0c8bcc">
              Att få leva ett längre och friskare liv är en av välfärdssamhällets
              riktigt stora framgångar. För många är det en bra tid man får
              som pensionär. Samtidigt finns det många som drabbas av ensamhet
              och sjukdomar.
            </seg>
            <seg n="18a4306c">
              En skald skrev en gång så här: Problemet med framtiden är att
              den ofta anländer innan vi är redo för den.
            </seg>
            <seg n="82d4fd46">
              Det är så sant. Men vi som ansvarar för andra människors väl
              och ve måste vara beredda och medvetna om vilka behov och resurser
              och vilka lagändringar som måste till för att alla ska få en så
              bra tid som pensionär som möjligt. Vi vill förstärka den politik
              som riktas till de äldre. Det är absolut deras tur nu att få sin
              beskärda del av kakan.
            </seg>
            <seg n="06272d8c">
              Fru talman! Regeringen fortsätter att köra på den socialdemokratiska
              vägen när det gäller äldrepolitiken, men man gör en stor U-sväng
              när man inte styr pengarna till kommunerna. Man har lagt sig helt
              platt i stället för att lyfta fram de viktiga områdena, som till
              exempel de dementas behov.
            </seg>
            <seg n="cb9d6257">
              Äldreomsorgen kan, när man är ung, te sig som något väldigt avlägset,
              även om de allra flesta av oss har någon äldre i närheten. Vi
              har ett stort gemensamt ansvar att se till att alla äldre får
              leva ett aktivt liv och att de har inflytande i samhället och
              över sin vardag. Man ska kunna åldras i trygghet med bibehållet
              oberoende.
            </seg>
            <seg n="6dedab9a">
              För att det ska bli verklighet i våra kommuner behövs det en
              gemensam syn på detta och att staten, landstingen och kommunerna
              har samma mål. Oavsett var man bor i Sverige ska man kunna känna
              sig trygg och veta att det finns en bra äldreomsorg.
            </seg>
            <seg n="4b9e8680">
              Men inget av detta uppkommer av sig självt, utan man behöver
              faktiskt en nationell utvecklingsplan, ett nationellt styrdokument.
              Och när man planerar vården kan man inte bara isolera den medicinska
              delen, utan man måste också se till att den sociala delen fungerar.
              Livet handlar faktiskt inte bara om att vara mätt, torr och ren
              som äldre, utan man måste också uppnå livskvalitet. Livet måste
              fyllas med lite andra saker, vilket man som lagstiftare ganska
              lätt glömmer bort.
            </seg>
            <seg n="a1fcefff">
              För en gammal man som jag talade med var livsglädjen att kunna
              lämna in sin travbong varje vecka. För en annan var det att kunna
              behålla sin kära hund. Och valfrihet för de äldre handlar nog
              inte i första hand om att välja vårdföretag, vilket debatten verkar
              handla om mest just nu.
            </seg>
            <seg n="64d65e23">
              Vi socialdemokrater vill att de som har hemtjänst ska kunna ges
              möjlighet att ha några timmar där de helt själva bestämmer hur
              dessa timmar ska användas och när de ska användas. Kvalitet kanske
              är doften av den där nybakade sockerkakan som man har hjälpt till
              att röra ihop.
            </seg>
            <seg n="8c895995">
              Visst borde det också vara en självklarhet att kunna få tala
              och bli förstådd på sitt eget språk, inte minst när man är gammal
              och i behov av stöd och hjälp. Men så är det faktiskt inte överallt.
              Därför vill vi ge Socialstyrelsen i uppdrag att jobba för att
              fler äldre inom vården ska få möjlighet att göra sig förstådd
              på sitt eget språk.
            </seg>
            <seg n="905f7c24">
              Fru talman! När man sedan behöver ett mer anpassat boende än
              det boende som man en gång i tiden flyttade in i men ändå inte
              är i behov av ett särskilt boende så måste det finnas någon form
              av mellanboende, ett boende som rent tekniskt är praktiskt byggt
              vad gäller allt i fråga om toaletter, badrum och trösklar. Lika
              viktigt är var boendet ligger så att man lätt kan komma ut i samhället
              och handla eller promenera. Det är också väldigt viktigt att det
              finns många olika boendeformer, men framför allt fler hyresrätter
              och gärna fler äldrekooperativ. Hur man bor är nämligen väldigt
              livsavgörande om man ska kunna fortsätta att använda sitt friska
              jag.
            </seg>
            <seg n="17838453">
              En annan glömd del inom äldreomsorgen är omsorgen om våra homosexuella.
              Flera äldre än vi tror har levt hela sitt liv med en person av
              samma kön, men de har egentligen aldrig varit officiella par.
              Hur blir den kvarvarande personen behandlad i vårdsituationen?
              Blir man nära anhörig, är man en bekant, eller hur blir man behandlad?
              Vilken information om sin livskamrat får man då tillgång till?
              Och hur blir man som gammal och homosexuell behandlad i äldreomsorgen?
              Blir man bemött med respekt, och får man behålla sin integritet?
              Detta är en stor och viktig fråga som kräver kompetens och kunskap
              från personalen runt omkring.
            </seg>
            <seg n="1992fb5f">
              Fru talman! Detta måste man arbeta med inom äldreomsorgen, och
              det måste ske genom utbildning av personalen. Då kommer jag osökt
              in på den så viktiga Kompetensstegen som ger möjlighet till vidareutbildning
              och kompetensutveckling av personalen. Visserligen har den nuvarande
              regeringen avbrutit det mesta som påbörjades av den förra socialdemokratiska
              regeringen, och ibland har det verkat som om man har gjort det
              bara för att det just har varit socialdemokratiska initiativ,
              mer än att det egentligen har varit sakfrågorna som man har ogillat.
              På samma sätt gör man nu med Kompetensstegen. Är inte personalen
              viktig? Är det inte viktigt att våra äldre vårdas av väl utbildad
              personal?
            </seg>
            <seg n="77857c90">
              Om man är äldre och bor kvar hemma i sitt eget boende och är
              i behov av hemsjukvård så har denna kvalitet varierat väldigt
              mycket beroende på var i landet man bor. Äldrevårdsutredningen
              säger att det är allra svårast att komma överens mellan landsting
              och kommun där landstingen står för huvudmannaskapet. Ansvarsfördelningen
              är otydlig i dag, och det ger upphov till konflikter mellan parterna.
              Därför vill vi att man för över ansvaret för hemsjukvården till
              kommunerna.
            </seg>
            <seg n="e39481d8">
              Vad är det som gör att vi jobbar annorlunda inom äldreomsorgen
              nu än vi gjorde för 50 år sedan? Jo, man har forskat ganska mycket
              inom detta område. Det är en forskning som hela tiden måste fortgå
              för att vi ska kunna lära oss mer och veta hur vi ska möta framtiden
              inom äldreområdet. Hela utvecklingen är beroende av att man får
              tillgång till nya kunskaper och nya metoder. Och vi tycker att
              demensfrågorna är oerhört angelägna, där vi måste mota Olle i
              grind med ny kunskap.
            </seg>
            <seg n="c1b881c7">
              Ett annat högt prioriterat område för oss är anhörigfrågorna.
              Vi hade en särskild satsning på dem i den nationella utvecklingsplanen.
              Men när det gäller den borgerliga regeringens äldrepengar är det
              omöjligt att veta om det blir en enda krona till forskningen.
            </seg>
            <seg n="dd5fcd84">
              Telefonen ringer. Det är inte alltför ofta den gör det hemma
              hos Sture, så han skyndar sig för att hinna svara. Telefonen är
              i ett annat rum, och på vägen dit ramlar Sture på hopknycklade
              trasmattor. Sture blir liggande med bruten lårbenshals.
            </seg>
            <seg n="96ec0d17">
              Ester drar fram stolen för att sätta upp de nystrukna julgardinerna.
              Vips så välter stolen.
            </seg>
            <seg n="74e3724d">
              För både Sture och Ester förändras livet hastigt, och ingen av
              dem blir så frisk igen efter sina frakturer att de kan bo som
              vanligt i sina hem.
            </seg>
            <seg n="0cfb0fe6">
              Vi har egentligen kunskapen för att förhindra alla dessa onödiga
              fallolyckor. Men det görs i dag alldeles för lite. Vi måste arbeta
              mycket mer aktivt för att förhindra dessa fallolyckor.
            </seg>
            <seg n="e49419b8">
              När den gamla regeringen införde plusjobben så inrättade många
              kommuner ett slags fixartjänster. Det var personer som avgiftsfritt
              hjälpte de gamla med ganska enkla saker men som för äldre kan
              vara krångliga och riskfyllda. I de kommuner som har erbjudit
              dessa fixartjänster har antalet fallolyckor drastiskt minskat.
              Men den borgerliga regeringen avskaffade plusjobben utan att tänka
              på konsekvenserna. Kanske tar man upp i debatten i dag hur man
              har tänkt ordna detta.
            </seg>
            <seg n="dbeb4ad0">
              Ute i kommunerna har det under en rad år växt fram olika bra
              system där man i kommunal regi har erbjudit äldre personer över
              67 år servicetjänster utan någon behovsprövning. Nu inför man
              i stället avdrag för hushållsnära tjänster för alla som har råd
              att betala. Och då är det ett skattesubventionerat bidrag. Eftersom
              den borgerliga regeringens förslag om hushållsnära tjänster innebär
              att kostnaderna är avdragsgilla och tjänsterna inte kan utföras
              av kommuner är risken stor att all service och hjälp till äldre
              privatiseras. Många kommuner kommer inte längre att erbjuda kommunala
              servicetjänster, utan de kommer att hänvisa till dessa hushållsnära
              tjänster som för många äldre kommer att bli en mycket dyrare lösning.
              Kvar i kommunerna blir bara den tunga hemtjänsten.
            </seg>
            <seg n="adeb580a">
              Under de senaste tio åren har kommuner och landsting fått över
              10 miljarder kronor mer i statliga ersättningar. Vi vill använda
              denna goda ekonomiska situation för att satsa på de äldre, inte
              för att sänka skatter. Den offentliga sektorn ska vara en modern
              arbetsgivare som erbjuder attraktiva arbeten med heltidstjänster
              som bas och jämställda löner.
            </seg>
            <seg n="3e208024">
              Fru talman! Äldreomsorgen är bra i Sverige, och den har internationellt
              sett ett högt anseende. Men det innebär inte att vi kan slå oss
              till ro. För att vi ska kunna klara av det moderna samhällets
              krav i framtiden har vi infört ett överskottsmål, alltså om det
              finns gott om pengar i dag innebär det inte att vi kan dela ut
              dem hur som helst, utan vi måste se till att vi säkrar äldreomsorgen
              även i framtiden när det kanske blir mer knappa resurser. Vi anser
              inte att det går att utföra seriösa satsningar på detta stora
              äldreområde samtidigt som det görs gigantiska skattesänkningar.
              Det tycker inte vi är en trovärdig politik. Vi sätter gärna människan
              långt före marknaden. Jag yrkar bifall till reservationerna 1
              och 4.
            </seg>
          </u>
          <note n="cc8e4cf9">
            I detta anförande instämde Ann Arleklo, Lennart Axelsson, Christer
            Engelhardt, Ylva Johansson, Marina Pettersson och Per Svedberg
            (alla s).
          </note>
          <note type="speaker" n="aab8a664">
            Anf. 144 EVA OLOFSSON (v):
          </note>
          <note n="559bd0d7">
            Fru talman! Jag börjar med att yrka bifall till reservationerna
            2 om inriktningen på äldrepolitiken och 4 om Kompetensstegen.
          </note>
          <u who="eva_olofsson_a37dbe" xml:id="i-b4110daf2fd8f3b3-0" n="dd096d39" prev="i-6535881cc102c4dd-0">
            <seg n="5781099f">
              Alla kvinnor och män i Sverige ska kunna känna tryggheten att
              det när de blir äldre finns ett fungerande stöd och insatser när
              åldrandet gör att de inte klarar sig själva. När man behöver omfattande
              vård och omsorg ska man kunna få sådan med stor tillgänglighet.
              Om man klarar sig hemma ska insatserna kunna göras där. Om man
              behöver ett särskilt boende ska det finnas platser.
            </seg>
            <seg n="824bf08c">
              Detta tror jag är väldigt viktigt på många plan. Det är viktigt
              för oss själva som individer, för vår livskvalitet, att inte behöva
              oroa oss för vad som ska hända när vi blir äldre och att inte
              behöva fundera på om våra anhöriga ska få ta hand om oss även
              om de kanske inte orkar eller har tid. Därför behöver vi veta
              att det finns en fungerande och bra äldreomsorg på kort och lång
              sikt. Men det är också en av de allra viktigaste välfärdsfrågorna.
              Vi tar ju ett gemensamt ansvar, ett solidariskt ansvar, för att
              alla äldre, oavsett inkomst och pengar i portmonnän, ska kunna
              få en väldigt bra äldreomsorg. Det är också en av de viktigaste
              jämställdhetsfrågorna.
            </seg>
            <seg n="65ea71e8">
              I Socialstyrelsens lägesrapport om äldreomsorgen 2006 skriver
              man att utvecklingen inom vården och omsorgen om de äldre under
              en längre tid har inneburit en successiv förskjutning av uppgifter
              och ansvar från det offentliga till familjen och närstående. Och
              det har skett utan att anhöriga egentligen har gett uttryck för
              att de orkar och vill ta på sig detta. Det finns också brister
              när det gäller hur anhöriga får och kan påverka sitt stöd.
            </seg>
            <seg n="195cb7f5">
              Det Socialstyrelsen inte talar om i sin slutsats är att den anhörige
              ofta är en dotter, om det inte är en sammanboende make. Det finns
              ett genusperspektiv på anhöriga. Vi kvinnor får ta ett mycket
              större ansvar för att hjälpa våra föräldrar, ibland också våra
              svärföräldrar.
            </seg>
            <seg n="895cd590">
              Tilliten till att det finns en fungerande äldreomsorg var under
              ett antal år lite rubbad. Vi har kunnat se det under de senaste
              årens debatt. Pensionärsorganisationerna har haft många synpunkter,
              inte minst på tillgången på äldreboende. Vi kan se det på att
              enskilda människor börjar fundera på att planera sin äldreomsorg
              själva, se till att de har pengar och planera boende. Det är en
              farlig utveckling. Den öppnar för en äldreomsorg där köns- och
              klassklyftorna kommer att bli mer synliga än i dag.
            </seg>
            <seg n="d826b1a5">
              Det här var också bakgrunden till att Vänsterpartiet tillsammans
              med Socialdemokraterna och Miljöpartiet tog tag i äldreomsorgen
              ordentligt och presenterade den nationella utvecklingsplanen,
              där staten, kommunerna och landstingen skulle dra åt samma håll.
              Det var en ambitionshöjning, en nivåhöjning med minst 10 miljarder
              på tio år. Det var inte för att täcka lönehöjningar eller täcka
              prishöjningar, utan för att höja ambitionsnivån. Det var målsättningen.
              Det ingick också satsningar på fler äldreboendeplatser och mellanboende.
              Pengarna skulle bland annat användas till att förbättra för de
              mest sjuka genom att förbättra rehabilitering, mat, läkemedelsmedverkan
              och läkemedelsgenomgångar. Planen var väl genomarbetad och uttänkt
              och också väl kommunicerad runt om i landet.
            </seg>
            <seg n="6bb4e347">
              Det är inte så konstigt att alliansregeringen fortsätter enligt
              de uppdragna linjerna inom de framtagna områdena i den nationella
              utvecklingsplanen just när det gäller inriktningen på vad man
              ska satsa pengarna på. Men det finns saker som vi är mycket mindre
              överens om. Det finns väldigt tydliga politiska skillnader. Vi
              är överens om att det behövs mer resurser och högre kvalitet i
              äldreomsorgen, och det är bra. Men jag tänker på vilka som ska
              jobba i äldreomsorgen framöver.
            </seg>
            <seg n="4eddbdf5">
              En annan slutsats i Socialstyrelsens lägesrapport är: Den fortsatt
              låga andelen yrkeskompetent omvårdnadspersonal inverkar negativt
              på kvalitetsutvecklingen. Staten bör vidta åtgärder för att öka
              utbudet av yrkeskompetent omvårdnadspersonal. Det är angeläget
              att lägga fast kraven på att all personal ska ha en definierad
              lägsta yrkeskompetens, att utbildningssystemet bör ses över och
              att förutsättningarna för lärande knutet till arbetsplatserna
              förbättras.
            </seg>
            <seg n="5fbb2b1e">
              Det här är byråkratspråk. Vad man egentligen kan säga är att
              äldreomsorgen har fantastiskt duktig personal, men att många saknar
              den grundutbildning som krävs för jobbet. Det jag blir lite fundersam
              över är att kompetenspengarna som satsades av Vänsterpartiet,
              Socialdemokraterna och Miljöpartiet tillsammans, 1 miljard på
              tre år, räcker till och med 2007 och till en viss liten överskjutning
              till 2008. Det är oerhört viktigt att ta vara på dem och den erfarenheten
              och att den nära verksamhetsutvecklingen kan fortsätta. Våra motioner
              om det i vårt yrkande har avstyrkts, men det behövs väldigt mycket
              mer.
            </seg>
            <seg n="c3ff37b9">
              40 procent av den befintliga personalen har inte genomgått omvårdnadsprogrammet.
              Nio av tio skulle behöva komplettera sin gymnasieutbildning. Det
              finns stora behov av kvalificerad fortbildning. Man behöver lära
              sig mer om man ska jobba med demenssjuka. Man behöver lära sig
              mer om psykisk ohälsa hos äldre, om rehabilitering och om en hel
              mängd olika saker.
            </seg>
            <seg n="0f8ee8ac">
              Vad är det då högeralliansen gör? Det försvinner pengar från
              vuxenutbildningen. Utbildningsvikariatet försvinner. Något annat
              än kompetenssatsningen har vi inte sett röken av. Det som förvånar
              mig ganska mycket är att svaret på detta i princip är: Se över
              gymnasieskolan punkt slut. Sedan ska kommunerna fixa det.
            </seg>
            <seg n="89c65910">
              I dagarna har man slagit på trumman stenhårt för Lärarlyftet.
              2,8 miljarder ska satsas mellan 2007 och 2020 på att lärarna ska
              få kvalificerad fortbildning med 80 procent av lönen. Är icke
              undersköterskorna och vårdbiträdena värda en likvärdig eller likadan
              satsning? Det är ju där vi har den stora klyftan mellan den utbildning
              vi vill att en duktig personal ska ha och den som den har i verkligheten.
              Vi i Vänsterpartiet skulle vilja se ett äldreomsorgslyft för att
              ge förutsättningar för personalen i äldreomsorgen att få den utbildning
              de så väl behöver. Det är i mötet mellan personalen och den äldre
              kvinnan eller mannen som kvalitet skapas. Det är där den goda
              äldreomsorgen skapas.
            </seg>
            <seg n="13552f59">
              En annan sak som skiljer er starkt från oss är att ni vill att
              marknadskrafter, så kallat fritt val och vinstintressen ska in
              i vården. För oss handlar det inte om att de äldre ska välja vård
              med hjälp av glättiga broschyrer de får hem och att hemvårdsinspektören
              eller biståndsbedömaren inte ska kunna ge råd eftersom de då är
              opartiska etcetera.
            </seg>
            <seg n="9f51275d">
              För oss handlar det om att alla äldre ska ha rätt till god och
              bra äldreomsorg med ett mycket stort inflytande över den tid de
              får och när och hur de får den, med ett antal timmar som de själv
              kan bestämma innehållet i och som de även kan välja när de vill
              ta ut. Det sades också av Socialdemokraterna tidigare. Det handlar
              om att man på äldreboendet ska kunna påverka sin vardag, att det
              ska finnas ett meningsfullt innehåll i dagen, att det blir lika
              viktigt att ha något roligt att se fram emot och att ha ett livssammanhang
              som att få den medicinska och fysiska omvårdnaden.
            </seg>
            <seg n="6c71f02d">
              Det är också viktigt att det förebyggande arbetet utvecklas.
              Det vill vi lyfta fram. Vi har även lagt fram förslag i motioner
              om att de många äldre som är födda i ett annat land och har kommit
              hit som arbetskraftsinvandrare eller flyktingar, och som i alla
              fall i min hemstad Göteborg nu börjar bli ganska många, måste
              ha rätt till en god äldreomsorg på sitt eget modersmål med personal
              som kan deras kulturbakgrund och har kompetens och vet om hur
              det är i deras hemländer.
            </seg>
            <seg n="0dd2d76d">
              En annan viktig fråga är hur vi ska satsa på särskild service
              och särskilda boenden. Vi vill bygga ut dem och även mellanformerna.
              Nu kommer det paketerbjudanden från marknaden till de pensionärer
              som har gott om pengar. Man köper bostadsrätt och man kan köpa
              till service genom att de hushållsnära tjänsterna ska rabatteras.
              Pensionärer med god ekonomi kan köpa skatterabatterade tjänster,
              men pensionärer med låg inkomst kommer inte att ha råd att göra
              detta, vilket sades också av Socialdemokraterna tidigare.
            </seg>
            <seg n="4a09f845">
              För Vänsterpartiet är äldreomsorgen inte solidarisk om vi får
              en äldreomsorg för pensionärer med låga inkomster och en helt
              annan för dem med goda inkomster. Det är något av kittet i äldreomsorgen
              och välfärdspolitiken. Därför kommer vi att slåss för boendeformer
              som alla pensionärer har råd med.
            </seg>
            <seg n="d866082b">
              Fru talman! Till detta betänkande har Miljöpartiet en reservation
              gemensamt med Socialdemokraterna. Jag yrkar därför bifall till
              vår gemensamma reservation 1.
            </seg>
            <seg n="8caf8dab">
              I betänkandet kan man läsa om det uppdrag som regeringen har
              gett Socialstyrelsen att i samarbete med SKL, Sveriges Kommuner
              och Landsting, utveckla ett nationellt system för öppna jämförelser
              för kommunernas äldreomsorg och hemsjukvård. Självklart är vi
              i Miljöpartiet positiva till att regeringen lägger ut detta uppdrag,
              men vi kan samtidigt konstatera att det borde ha gjorts för länge
              sedan.
            </seg>
            <seg n="d0cb2756">
              Vi vill ändå peka på att när man planerar kvalitetsuppföljningar
              och öppna jämförelser inom vård och omsorg är det lätt att man
              missar de kanske viktigaste nyckeltalen och mätinstrumenten, nämligen
              hur man ska mäta och synliggöra den mänskliga och sociala dimensionen
              inom vården och omsorgen.
            </seg>
            <seg n="10be8e9d">
              Kvalitetsuppföljning inom vård och omsorg i allmänhet och inom
              äldreomsorgen i synnerhet måste innehålla olika mått på livskvalitetsfaktorer
              såsom bemötande, empati, förståelse och respekt. Att synliggöra,
              att samtala vid sängkanten och hålla handen när någon är rädd,
              ägna tid åt att skapa förtroende det är livskvalitetsfaktorer
              som måste finnas med när man utvärderar verksamheten.
            </seg>
            <seg n="5ec4a13e">
              Vi är medvetna om att det är svårt att mäta dessa faktorer. Icke
              desto mindre är, som vi ser det, en av de viktigaste uppgifterna
              som vi alla måste hjälpas åt med att hitta lösningar för att kunna
              redovisa, mäta, utvärdera och följa upp vård och omsorgsverksamhet
              på ett trovärdigt sätt.
            </seg>
            <seg n="1a67ab47">
              Bristen på en samordnad och jämförbar kvalitetsuppföljning av
              de äldres läkemedelsbehandling inom dagens äldreomsorg är lindrigt
              sagt ett allvarligt missförhållande. Man kan först konstatera
              att en regelbunden kvalitetssäkring och kvalitetsuppföljning av
              de äldres läkemedelsbehandling i princip helt saknas, både inom
              särskilda och ordinära boenden, och att det är landstinget eller
              regionen som har det fulla ansvaret för detta i dag. Landstingen
              missköter helt uppenbart sitt uppdrag att ge våra äldre en säker
              och trygg läkemedelsbehandling.
            </seg>
            <seg n="1373d85b">
              I dag är det mycket vanligt att våra äldre inom särskilda boenden
              har 1015 olika läkemedel, och det är snarast så att antalet läkemedel
              per patient har ökat under de senaste åren. Med många läkemedel
              ökar risken för biverkningar och interaktioner mellan läkemedel
              mångfalt, och det saknas helt vetenskaplig evidens för att läkemedelsbehandlingen
              med så många läkemedel gör större nytta än skada.
            </seg>
            <seg n="9458b10f">
              I dag får våra äldre alltför många onödiga, olämpliga och felaktiga
              läkemedel. Detta leder i sin tur till att en stor del av våra
              äldre som kommer in till våra akutsjukhus gör det på grund av
              läkemedelsbiverkningar eller felaktig läkemedelsanvändning. Inom
              de särskilda boenden där man har genomfört läkemedelsgenomgångar
              är erfarenheterna mycket goda. De äldres livskvalitet och hälsa
              förbättras samtidigt som landstinget sparar pengar, eftersom man
              har kostnadsansvaret för alla läkemedel inom äldreomsorgen.
            </seg>
            <seg n="5805065f">
              Fru talman! Boendesituationen är som vi ser det en viktig och
              ofta avgörande fråga för våra äldre. Vi vill utveckla diskussionerna
              om hur man planerar och bygger för ett aktivt åldrande. Familjemönster
              och boendevanor förändras, och det behövs ett mer varierat utbud
              av boendeformer för olika delar av livet. Bostäder bör inbjuda
              till fler möten med grannar och mellan generationer och etniska
              grupper för dem som så önskar. Vi vill satsa på fler olika bostadsformer
              för äldre, till exempel generationsboenden, kooperativ, kollektiv
              och seniorbostäder. Även den som är äldre ska kunna delta i samhällsliv,
              kultur- och fritidsaktiviteter och kunna få motion och naturupplevelser.
            </seg>
            <seg n="140dbbc8">
              För att underlätta för äldre att fortsätta hålla sig friska och
              aktiva behövs bostäder med god tillgänglighet, närhet till bra
              samhällsservice och tillgång till natur och grönska.
            </seg>
            <seg n="7cb17a55">
              Det finns i dag många äldre som upplever isolering och ensamhet
              i sina egna boenden, men lösningen på de äldres behov av gemenskap
              och sociala kontakter är inte att enbart fokusera på fler särskilda
              boenden.
            </seg>
            <seg n="419c109f">
              Generellt sett tycker vi att det satsas alldeles för lite på
              förebyggande och hälsofrämjande arbete riktat till våra äldre,
              speciellt inom äldreomsorgen. Miljöpartiet har lagt fram ett flertal
              motioner, som visserligen har hamnat i andra betänkanden, som
              behandlar två områden som vi tror skulle kunna bidra till en positiv
              utveckling av det hälsofrämjande arbetet inom vården och omsorgen
              av våra äldre, nämligen djur och natur inom vården.
            </seg>
            <seg n="d06b0f00">
              Social aktivitet är viktigt för alla människor. Det påverkar
              vår sinnestämning som i sin tur påverkar vårt välbefinnande på
              så gott som alla plan. Ett aktivt socialt liv leder många gånger
              till såväl fysisk som psykisk stimulans. Den sociala aktivitet
              som ett arbete innebär försvinner i samband med pensionen och
              måste ersättas. När ens livspartner dör kommer nästa stora påfrestning
              på bland annat den sociala sidan av livet.
            </seg>
            <seg n="9bbf1f1a">
              Det har visat sig i forskning att djur har en mycket positiv
              inverkan på framför allt äldres sociala aktivitet. Flera forskningsstudier
              lyfter fram den positiva inverkan som djur generellt sett har
              på oss människor. Allt fler läkare, psykologer och djurvårdare
              vittnar också om de positiva effekterna av att ha sällskapsdjur.
              Tyvärr är det långt ifrån alltid tillåtet eller möjligt att ha
              husdjur i äldreboenden. Vi vill därför att våra äldreboenden ska
              utformas så att djur blir en naturlig del i boendet och att alla
              äldre inom äldreomsorgen som vill ska ha rätt att ha sällskapsdjur
              när det är praktiskt möjligt. Vi vill också uppmuntra frivilliggrupper
              att tillsammans med sina djur besöka äldre och äldreboenden.
            </seg>
            <seg n="569a83f5">
              Fru talman! Tillgång till gröna miljöer har stor betydelse för
              vårt välbefinnande. Socialmedicinsk forskning visar att intresse
              för natur, trädgård och andra naturbaserade aktiviteter kan hjälpa
              till att bevara fysisk och psykisk hälsa långt upp i åren. Trädgårdar
              kan också vara viktiga redskap för rehabilitering. Inte minst
              äldre personer behöver dagligen komma i kontakt med dagsljus,
              frisk luft och vardagsnära grönska för att få förutsättningar
              för både fysisk och psykisk hälsa.
            </seg>
            <seg n="05ccf1ca">
              Sinnenas trädgård i Helsingfors och Alnarps rehabiliteringsträdgård
              i Skåne är två exempel på så kallade terapiträdgårdar som fyller
              en viktig funktion för hälsa och välbefinnande. För äldre som
              inte själva kan ta sig ut i naturen kan terapiträdgårdar innebära
              en möjlighet att ändå vistas utomhus och komma närmare naturen.
              Där finns plats för social gemenskap och för att utbyta tankar
              och erfarenheter. Vi vill att idén med terapiträdgårdar som behandlingsform
              för äldre ska utvecklas och att fler trädgårdar och grönområden
              ska iordningsställas i anslutning till äldres bostäder.
            </seg>
            <seg n="a4140d16">
              Fru talman! Avslutningsvis vill vi att grunden för äldreomsorgen
              ska vara att ta till vara det friska och bibehålla människans
              funktioner och färdigheter så länge som möjligt. Därför är det
              viktigt med en utvecklad förebyggande och hälsofrämjande vård
              och omsorg som kan bidra till ett stimulerande och friskare åldrande.
            </seg>
            <seg n="5f38a71c">
              Med en bättre helhetssyn på människan, där man inte enbart utgår
              från enstaka symtom, går det att komma till rätta med den allvarliga
              övermedicineringen av våra gamla.
            </seg>
            <seg n="d107c2f2">
              Fler dietister i äldreomsorgen kan uppmuntra till att äta god
              och näringsriktig mat, vilket i sin tur kan bidra till bättre
              hälsa och mindre behov av läkemedel.
            </seg>
            <seg n="a9b4d641">
              Med fler psykologer och kuratorer i äldrevården kan behov som
              i dag behandlas med psykofarmaka i stället mötas med samtal och
              terapi. Därför vill vi se en utveckling där våra äldre får tillgång
              till fler psykologer, socionomer och kuratorer inom äldreomsorgen.
              Personaltätheten och kompetensen på äldreboenden måste dimensioneras
              så att också psykiska och sociala behov kan tillgodoses.
            </seg>
            <seg n="2771fa06">
              Det behövs också en balans mellan utbudet av särskilt boende,
              hemtjänst och inte minst förebyggande insatser, stöd till anhöriga
              och närstående och den frivilliga sektorn.
            </seg>
            <seg n="702572ee">
              Miljöpartiet vill se mer av förebyggande och hälsofrämjande insatser
              riktade till våra äldre, uppsökande verksamhet, egenvård, förbättrad
              bostadsplanering, kultur- och fritidsverksamhet samt utökade möjligheter
              till naturbaserade aktiviteter som friluftsliv, trädgårdsarbete
              och samvaro med djur.
            </seg>
          </u>
          <note n="3ef5f144">
            Anf. 145 THOMAS NIHLÉN (mp):
          </note>
          <note type="speaker" n="e09b47f2">
            Anf. 146 MARGARETA B KJELLIN (m):
          </note>
          <note n="974ed7c7">
            Fru talman! Jag börjar med att yrka bifall till utskottets förslag
            och avslag på samtliga motioner.
          </note>
          <u who="margareta_kjellin_1e1fa2" xml:id="i-f8ba9a895d62f376-0" n="f613e928" prev="i-6421e722559992e3-0">
            <seg n="84da00a8">
              Vi har i dag en regering som sätter människan i centrum, före
              alla system. Regeringen har som sin stora målsättning att människor
              ska kunna påverka sin egen vardag. Mycket av det arbete som vi
              hänvisar till i betänkandet går ut på just de kriterierna.
            </seg>
            <seg n="c5c56da8">
              Alliansregeringen gick till val på en bättre äldreomsorg. Vad
              vi såg under förra mandatperioden var att i stället för att det
              tillkom 10 000 nya platser så försvann 18 000. Det blev allt fler
              som fick vänta allt längre på insatser från kommuner och landsting.
            </seg>
            <seg n="9268ec53">
              Det förvånar mig när jag hör debatten att Thomas Nihlén, som
              har en massa kritiska synpunkter, reserverar sig för att behålla
              det som jag nästan upplever som en nedmonterad äldreomsorg. Det
              är mot bakgrund av den verkligheten som vi har tittat på vad vi
              vill med äldreomsorgen. Vi har tagit flera stora steg i riktning
              mot en bättre välfärd för de äldre.
            </seg>
            <seg n="b097e7fe">
              En viktig utgångspunkt är det kommunala självstyret. När man
              hör att vi gör U-svängar och tar tillbaka, som Catharina Bråkenhielm
              sade, därför att man inte styr så undrar jag var den demokratiska
              aspekten befinner sig någonstans. Man ska fatta besluten så nära
              människan som möjligt. Det är då man skapar möjligheter att låta
              människan påverka sin vardag.
            </seg>
            <seg n="68b2478e">
              I budgetpropositionen anslog regeringen 2,1 miljarder till äldrepolitiken.
              1,35 av de miljarderna var till för att stimulera utvecklingen.
              Vi är helt överens, Thomas Nihlén, om en del av de verksamheter
              som redan var påbörjade med ökad läkartillgång och fler och bättre
              läkemedelsgenomgångar. Vi har övermedicinerade äldre personer
              som inte mår bra på grund av det. Men vi har också sagt att vi
              behöver en bättre demensvård precis det som Catharina Bråkenhielm
              efterlyste. Vi behöver få mer rehabilitering, en bättre nutrition
              och ett förebyggande arbete när det gäller fallolyckor.
            </seg>
            <seg n="7d6a413b">
              Vi har också sagt att vi behöver öka det sociala innehållet i
              vardagen. Det är alltför många som har suttit alltför länge ensamma
              hemma, speciellt när man har tagit bort så många särskilda boendeplatser.
              Då har fler blivit allt sämre i sin ensamhet.
            </seg>
            <seg n="b3ac96a7">
              De ökade pengarna till läkarmedverkan i äldreomsorgen kompletterar
              också lagen som innebär att kommunerna kan anlita läkare när de
              inte är nöjda med vad landstinget utför. Landstinget får då lov
              att ersätta dem.
            </seg>
            <seg n="8048db57">
              Vi har också avsatt 500 miljarder till investeringsbidrag för
              ny- och ombyggnad av äldreboenden i olika former. Det kan vara
              mellanboendeformer, särskilda boendeformer eller andra delar.
              Vi har ju sett att så många platser försvann under den förra mandatperioden.
            </seg>
            <seg n="a8a76497">
              De här insatserna, både stimulansmedlen till den högre kvaliteten
              inom äldreomsorgen och investeringsbidragen, kommer att göra att
              de äldre får betydligt högre kvalitet i sin äldreomsorg. Det är
              därför vi också ser att man inte behöver ha några ytterligare
              tillkännagivanden på de här områdena. Det är redan på gång.
            </seg>
            <seg n="adf689bf">
              Vi har startat ett antal utredningar. Man kan ju önska mycket,
              men man måste ha på fötterna när man fattar besluten. En utredning
              som pågår är den om värdighetsgaranti. Där ska man ta hänsyn till
              behovet av service, trygghet och kvalitet. Men man ska också ta
              hänsyn till olika etniska och kulturella behov. Där ingår språk,
              sexualitet, samlevnad, etiska värderingar och andra sådana saker.
            </seg>
            <seg n="48a16724">
              Det finns förslag på service- och kvalitetsnivåer och förslag
              på hur man ska kunna stödja dem som är allra svagast och inte
              har förmågan att göra sin röst hörd. Hur ska man på ett bättre
              sätt kunna framföra klagomål? Det finns dessutom något som är
              väldigt viktigt, nämligen att se över behovet av ett nationellt
              instrument för biståndsbedömning.
            </seg>
            <seg n="4ce9ee20">
              Det blir en värdighetsgaranti som kommer att ge en ålderdom som
              är värd att leva för, som jag brukar säga. Det finns flera motioner
              på området, och inte heller här finns det någon anledning att
              göra ytterligare tillkännagivanden eftersom detta redan görs.
              Regeringen har ju sett problemen, och har satt i gång med att
              göra verkstad av det här.
            </seg>
            <seg n="f8f7b1b6">
              En annan utredning, som man kritiserar lite smått här, är utredningen
              om fritt val inom äldreomsorgen. De äldre kommer att få möjligheter
              att välja vårdgivare. Då tänker jag lite grann på Thomas Nihlén
              när han pratar om djur och gröna miljöer och små kooperativ där
              man har möjligheter att satsa på detta. Jag besökte ett äldreboende
              i måndags. Där har man personal som är allergisk. Där står det
              på dörren: Förbud mot djur på grund av allergisk personal. Ett
              kooperativ kan satsa på att man vill ha detta och sätta upp anställningskriterier
              om att det inte funkar om man är allergisk. Vi vet att ytterst
              få äldre däremot bildar nya allergier. Det finns alltså möjligheter
              till fritt val inom äldreomsorgen.
            </seg>
            <seg n="aa0aa4a2">
              Utredningen ska också lämna förslag på vilka informations- och
              stödinsatser som behöver göras för att man ska öka möjligheten
              att välja rätt. Man vill också ha en kontroll och en uppföljning.
              Man ska godkänna utförarna för att säkerställa kvaliteten. En
              annan del i uppdraget är att se över hur man ska underlätta småskalig
              verksamhet.
            </seg>
            <seg n="52f73a6d">
              Något som är otroligt viktigt i sammanhanget är det nationella
              kvalitetsregister som ska utformas. Det är där man kan se vem
              man ska välja och vilken kvalitet man får. Det är en reform som
              ökar möjligheten för de äldre att styra sin vardag.
            </seg>
            <seg n="3db6192d">
              När det gäller personalens kompetens har Kompetensstegen haft
              sina fördelar. Kommunerna har lärt sig ett arbetssätt för att
              utbilda under arbetets gång. Pengarna finns kvar så länge de är
              avsatta. Sedan finns alla möjligheter för kommunen att fortsätta
              med detta inom ramen för den dagliga verksamheten. Däremot uppfyller
              inte Kompetensstegen behovet av att fler grundutbildas inom vården.
            </seg>
            <seg n="d6976a2f">
              Hur ska vi kunna motivera dagens ungdomar att söka sig till äldreomsorg?
              Det pågår många försök för att stimulera till det. Det finns också
              många försök med hur man ska kunna göra arbetsplatsförlagd utbildning
              för äldre. Men detta är en fråga som kräver eftertanke. Jag kan
              tala om för ledamöterna i plenisalen att det pågår arbete. Vi
              ser problemen. Som vårdlärare är jag nöjd med det som pågår.
            </seg>
            <seg n="8e61d31f">
              Vi vet att vi inte styr forskningen politiskt. Vi har vetenskapsråd
              och vi har högskolor och universitet som fattar beslut. Men jag
              tror att vi på goda grunder kan anta att den insamling av data
              som sker på grund av utvärderingar och nationella kvalitetsregister
              kommer att vara en bra grund för forskning.
            </seg>
            <seg n="22543b78">
              Fru talman! Det finns många motioner från den nuvarande oppositionen
              i några försök att tillrättalägga de brister som de själva har
              åstadkommit med sin politik. De här bristerna har den nya regeringen
              sett, och vidtagit åtgärder mot. Mot den bakgrunden kan jag inte
              se behovet av att slå in öppna dörrar med ytterligare tillkännagivanden.
            </seg>
          </u>
          <note n="d5e6eae1">
            Jag yrkar bifall till utskottets förslag i betänkandet och avslag
            på samtliga motioner.
          </note>
          <note type="speaker" n="da8f83df">
            Anf. 147 EVA OLOFSSON (v) replik:
          </note>
          <u who="eva_olofsson_a37dbe" xml:id="i-7bcd408931d7c34d-0" n="dd096d39">
            <seg n="dfe08dfd">
              Fru talman! Först skulle jag vilja ställa en fråga till Margareta
              B Kjellin. Har du hört talas om utvecklingsplanen för äldreomsorg
              som arbetades fram av Socialdemokraterna, Vänsterpartiet och Miljöpartiet?
              Den innehöll de satsningar som du har pratat om och som ni till
              stora delar har byggt vidare på.
            </seg>
            <seg n="2184b2b2">
              På dig låter det som att inte vi också hade börjat ta tag i detta
              och jobbat fram förslag när det gäller bristerna. Jag vill bara
              veta om du sov dig igenom det beslutet i riksdagens plenisal eller
              inte.
            </seg>
            <seg n="3fdaeb7a">
              Du pratade om att Kompetensstegen inte löser problemet med grundutbildningen.
              Det skulle vara intressant att veta mer om vad ni tänker när ni
              pratar om att det pågår ett arbete. Det enda jag har hört i olika
              debatter med det ansvariga statsrådet Maria Larsson är att man
              ska titta över gymnasieutbildningen. Jag tror att vi alla vet
              att gymnasieutbildningen inte kommer att lösa rekryteringsbehovet,
              även om jag också hoppas att det blir fler som väljer den utbildningen
              då. Vuxenutbildningen kommer att vara viktig hela tiden. Vi kommer
              att ha många som rekryteras. I dag rekryteras nästan hälften utan
              den utbildning som vi vill ha, och många jobbar utan den utbildningen.
              Vad ska vi göra med dem? Är det bara lärarna som ska få favören
              att med 80 procent av lönen få fortbilda sig på den redan godkända
              utbildningen? Ska vi inte låta äldreomsorgspersonalen få en gymnasial
              grundutbildning och tillgodose behovet av mer kvalificerad utbildning?
              Den goda demensvård du pratade om, Margareta, kräver att personalen
              har kunskaper om hur man arbetar med demenssjuka människor.
            </seg>
          </u>
          <note type="speaker" n="eb02c289">
            Anf. 148 MARGARETA B KJELLIN (m) replik:
          </note>
          <u who="margareta_kjellin_1e1fa2" xml:id="i-7470318b73aba8bb-0" n="f613e928">
            <seg n="d56c9447">
              Fru talman! Eva Olofsson frågade om jag sov i plenisalen. Jag
              satt inte i riksdagen då, men däremot var jag aktiv i de arbetsgrupper
              som satt i timmar och pratade om detta ute i verkligheten. Jag
              vet att det diskuterades, och jag vet också att vi nu trycker
              ytterligare på det, lägger mer pengar på det och har utvidgat
              det. Jag sade också i debatten att jag vet att ni hade börjat
              med detta. Men vi tycker att det behövs mer.
            </seg>
            <seg n="09695701">
              Som vårdlärare vet jag att vi har mycket lättare att få äldre
              att utbilda sig. Den diskussionen förs på departementet. Maria
              Larsson har själv sagt i en interpellationsdebatt att man ser
              över detta, att det behövs närmare eftertanke och att man måste
              se det på längre sikt. Det är ingenting som jag har hittat på.
              Hon har sagt det själv i kammaren. Jag kan hänvisa till interpellationsdebatten.
            </seg>
          </u>
          <note type="speaker" n="8d5131b4">
            Anf. 149 EVA OLOFSSON (v) replik:
          </note>
          <u who="eva_olofsson_a37dbe" xml:id="i-7bcd408931d7c34d-1" n="dd096d39">
            <seg n="31e48bbf">
              Fru talman! Jag konstaterar bara att det är ganska tomt än så
              länge när det gäller att satsa på äldreomsorgens personal. Det
              är viktigt att göra det. Det är de som möter den äldre. Det är
              där den goda äldreomsorgen uppstår. Det höjer statusen på ett
              yrke och får fler att vilja välja det om man vet att man får goda
              möjligheter till fortbildning och om man vet att det krävs en
              grundutbildning när man börjar arbeta i yrket.
            </seg>
            <seg n="bdbaabbb">
              Jag vill en ställa en fråga om fritt val och att äldre ska ha
              mer att säga till om. Jag undrar om ert förslag helt enkelt är
              privatisering eller många arbetsgivare och många utförare punkt
              slut. Eller har ni några andra förslag? Det finns inget som säger
              att det är ett kooperativ som startar och ställer krav på att
              ingen får vara allergisk, att ingen som jobbar där kommer att
              bli det heller eller har någon anhörig som kommer att bli det
              så att man inte får vara i närheten. Det finns inget som säger
              att marknaden av sig själv får tag i tillräckligt många gamla
              så att man kan starta inriktningar här och där. Det finns ingenting
              som säger att bara för att det är många utförare har alla höga
              ambitioner att den äldre ska kunna bestämma över innehållet, över
              det som är viktigt, när och hur man får hjälpen och innehållet
              i den. Jag undrar om ni har något annat förslag än att om man
              inte nöjd ska man byta och flytta till ett annat äldreboende eller
              byta hemtjänstgrupp.
            </seg>
          </u>
          <note type="speaker" n="918c8fe1">
            Anf. 150 MARGARETA B KJELLIN (m) replik:
          </note>
          <u who="margareta_kjellin_1e1fa2" xml:id="i-7470318b73aba8bb-1" n="f613e928">
            <seg n="26dfac6a">
              Fru talman! När man pratar om att det är tomt när det gäller
              utbildning inom äldreomsorgen kan jag fundera över hur tomt det
              var när man sade att plusjobbare var väldigt bra. Det behövdes
              ingen utbildning, men man skulle sätta guldkant på tillvaron och
              man skulle inte ersätta någon. Det tycker jag var förfärligt tomt.
              Det var inte bara tomt mot de äldre, utan det var tomt mot dem
              som fick uppdragen eftersom de inte var berättigade till ett riktigt
              jobb. Behövs de tjänsterna i verksamheten ska personalen anställas.
              Det tycker jag är oändligt mycket viktigare.
            </seg>
            <seg n="f8a16398">
              När det gäller fritt val inom äldreomsorgen står det mycket tydligt
              i kriterierna för utvärderingen att det ska vara en uppföljning.
              Det ska vara en kontrollstation. Man ska godkännas. Jag skulle
              vilja se den äldre som väljer en äldreomsorg som man inte är nöjd
              med. Jag ställer frågan: Vilket val har de i dag? De får inte
              ens byta äldreboende inom samma kommun på många ställen. Man är
              bara hänvisad till den kommun som man bor i. Då undrar jag vilken
              förmåga de har att påverka sin vardag när de sitter hemma och
              väntar i månader. Vi vet att det behövs väldigt mycket mer för
              att ta uti med det som är beviljat men som man inte fått. Vi vet
              att det finns en stor önskan här. I dag finns ingenting. Vi skapar
              en möjlighet för äldre att faktiskt påverka sin vardag. Det tycker
              jag att det är betydligt mer innehåll i än det tomma förslag som
              har funnits tidigare.
            </seg>
          </u>
          <note type="speaker" n="7c92a3a1">
            Anf. 151 CATHARINA BRÅKENHIELM (s) replik:
          </note>
          <u who="catharina_brakenhielm_830fe5" xml:id="i-557404441d8061e4-1" n="700a6a6b">
            <seg n="6e751f33">
              Fru talman! Jag skulle vilja fråga Margareta B Kjellin om det
              här att hon inte vill att man ska ha en lika bra äldreomsorg i
              hela landet. Oavsett om man bor i Danderyd, Kalix eller Mellerud
              ska det vara upp till de kommunala politikerna att bestämma vilken
              nivå det ska vara, låg eller hög. Det gör att den gamla kan vara
              med och bestämma. För mig låter det lite konstigt. I nästa stund
              säger du att ni vill ha ett nationellt instrument för biståndsbedömning.
              Då är det bra att det styrs här uppifrån, men i nästa stund säger
              du att det ska ske på lokal nivå. Jag får inte alls ihop det.
            </seg>
            <seg n="8290f357">
              Sedan vill jag också veta hur de här äldre personerna som är
              i behov av vård ska kunna styra sin vardag. Om det innebär att
              styra genom att köpa vill jag säga att de som har haft stora plånböcker
              alltid har kunnat det. För mig är det viktigt att alla har rätt
              till en bra äldreomsorg. När Moderaterna pratar handlar det mycket
              om att välja och välja hur mycket man har råd att köpa.
            </seg>
            <seg n="1d43b744">
              Du pratar om den demokratiska aspekten. Hur kommer den in här?
              Det har sällan varit så demokratiskt i Moderaternas politik. Jag
              skulle vilja att du förklarade det tydligt.
            </seg>
          </u>
          <note type="speaker" n="1d673682">
            Anf. 152 MARGARETA B KJELLIN (m) replik:
          </note>
          <u who="margareta_kjellin_1e1fa2" xml:id="i-7470318b73aba8bb-2" n="f613e928">
            <seg n="d56971f8">
              Fru talman! Jag blir lite förvirrad. Jag har inte sagt att det
              inte ska vara en lika bra äldreomsorg i hela landet. Jag har sagt
              att det måste vara det kommunala självstyret som gäller. Jag trodde
              att riksdagen var överens om att vi hade ett kommunalt självstyre
              och att vi inte skulle styra uppifrån på det viset utan lägga
              ansvaret där. Socialdemokrater, moderater och andra partier har
              ledamöter på kommunal nivå som ska ha att fatta det beslutet om
              vi inte ska göra om det unika för Sverige ur demokratiskt perspektiv.
              Socialdemokraterna och vänstersidan brukar ju prata om vikten
              av att besluten fattas så nära dem som berörs som möjligt.
            </seg>
            <seg n="a97daa0b">
              Det är inte detsamma som ett nationellt instrument för biståndsbedömning.
              Det handlar om övergripande riktlinjer för hur man ska se på olika
              behov. Det är inte någon större skillnad än den prioriteringsordning
              som ni förordade inom landstinget. Det här är en helt annan sak.
              Demokratin kommer in när man kan fatta besluten nära, när människor
              kan påverka de folkvalda så nära som möjligt. Jag tycker att demokratin
              är allra bäst och allra störst när människor själva kan bestämma
              och inte ens behöver gå via en politiker.
            </seg>
            <seg n="71688a03">
              Vi har inte pratat om att kunna köpa någonting. Vi har sagt att
              vi ska ha en solidariskt finansierad äldreomsorg. Det handlar
              inte om att lägga in nya saker som man ska köpa. Även kommunerna
              har servicetjänster. Den kommunala självkostnaden ligger någonstans
              mellan 250 och 350 kronor i timmen i olika kommuner. Det får alla
              inom äldreomsorgen betala om man har servicetjänster också. Så
              är det i de allra flesta kommunerna. En del har fri omsorg, men
              det handlar om tvätt, städning och sådana saker. Gå ut och titta
              i kommunerna! Man har rätt att ta ut en avgift. Det är ingen skillnad
              på det.
            </seg>
            <seg n="c851e863">
              Vi säger att vi ska ha en skattefinansierad äldreomsorg, och
              det står vi för.
            </seg>
          </u>
          <note type="speaker" n="24e3827f">
            Anf. 153 CATHARINA BRÅKENHIELM (s) replik:
          </note>
          <u who="catharina_brakenhielm_830fe5" xml:id="i-557404441d8061e4-2" n="700a6a6b">
            <seg n="50f146de">
              Fru talman! Låt mig börja med det sista rätten att ta ut en avgift.
              Det är en avgift efter bärkraft. I de flesta kommuner är avgiften
              efter bärkraft, precis på samma sätt som det är inom hemtjänsten.
              De sämst ställda pensionärerna betalar inte speciellt många hundralappar
              i månaden om de har låg pension. Därför undrar jag om de hushållsnära
              tjänsterna också kommer att bli efter bärkraft. Det blir ju inte
              mycket kvar annars.
            </seg>
            <seg n="466bc578">
              Sedan är det så att de flesta människor inte går via en politiker
              för att få sin service utförd, utan det är ju politiker som beslutar
              om hur vi människor ska ha det i Sverige i dag. Det är ju så det
              fungerar. Du pratar om att det ska styras uppifrån som något negativt,
              men det mesta styrs uppifrån, och detaljerna styrs på kommunal
              nivå. Vi har moderatstyrda kommuner där man hellre sänker skatterna
              och kanske har en lägre servicenivå, och så har vi vänsterkommuner
              som kanske har en bättre service och väljer att fördela pengarna
              till alla. Det är väldigt stor skillnad.
            </seg>
            <seg n="9f74afeb">
              Därför tycker jag att de viktiga och riktiga sakerna ska ligga
              på det nationella planet så att det är lika i landet Sverige.
              Där skiljer det mellan vänster och höger i politiken.
            </seg>
          </u>
          <note type="speaker" n="15eac74b">
            Anf. 154 MARGARETA B KJELLIN (m) replik:
          </note>
          <u who="margareta_kjellin_1e1fa2" xml:id="i-7470318b73aba8bb-3" n="f613e928">
            <seg n="845f65c3">
              Fru talman! Det är nog väldigt många år sedan som de kommunala
              avgifterna sattes efter bärkraft och det var olika summor. När
              man införde takregeln och begränsningen i den delen så togs detta
              bort. Nu handlar det om att man betalar servicetjänster till självkostnadspris.
              Det infördes när man införde den nya regeln, och den var det Socialdemokraterna
              som införde.
            </seg>
            <seg n="af8cd7a3">
              När det gäller den andra delen om hur det ser ut i kommunerna
              och vem som ska ta besluten vet jag med min 30-åriga erfarenhet
              inom kommunalpolitiken att människor som inte är nöjda vänder
              sig till sina lokala politiker. Det är klart att man ska utforma
              politiken så nära människorna som möjligt. Det är i relationen
              mellan biståndsbedömare och äldre som det diskuteras. Här kan
              det behövas en riktlinje eftersom biståndsbedömarna själva tycker
              att det här är svårt. Man kan se att det ser olika ut. Men det
              är också där som den lokala politikern kommer med och diskuterar.
              Får man de nationella riktlinjerna som ett hjälpmedel för att
              få en bra behovsbedömning så tar man resten av besluten på kommunal
              nivå, och det är så nära människan som möjligt.
            </seg>
          </u>
          <note type="speaker" n="a56014e1">
            Anf. 155 LARS-IVAR ERICSON (c):
          </note>
          <u who="unknown" xml:id="i-ab336adc00c863eb-0" n="1385481f">
            <seg n="39e4d32d">
              Fru talman! Sveriges befolkning får en allt större andel äldre.
              Vi märker det redan nu, och om några år är var fjärde vuxen pensionär.
              2030 beräknas en halv miljon svenskar jobba inom äldreomsorgen,
              vilket är nästan en fördubbling av dagens siffror.
            </seg>
            <seg n="db8cd914">
              Äldrefrågor handlar alltså inte bara om akuta frågor, utan det
              vi diskuterar i dag ska vara framtidsinriktat. Vi kan inte, som
              oppositionen ofta gör, idealisera, bara blicka bakåt och säga
              att allt har varit så bra, utan vi behöver blicka framåt.
            </seg>
            <seg n="8ad49b38">
              Med ett långt och verksamt liv bakom sig ska äldre personer ses
              som viktiga resurser i samhället. De ska bemötas med respekt och
              aktning och inte ses som objekt utan som subjekt. Centerpartiet
              vill verka för en politik som ökar äldres självbestämmande. Äldre
              måste betraktas som myndiga medborgare med rätt att påverka och
              välja sin omsorg efter egna behov och önskemål. Äldreomsorgen
              ska vara omsorg om hela människan själsligt, andligt och materiellt.
            </seg>
            <seg n="1a51ef56">
              Vi åldras olika snabbt och på varierande sätt. Därför kan inte
              pensionärer och äldre ses som en homogen grupp som har likadana
              krav och behov när det gäller vård, omsorg och samhällsservice.
              Centerpartiet välkomnar därför att regeringen nu satsar på att
              möjligheten att välja ett bra boende måste utvecklas. Det finns
              i dag en flora av namn på boenden för pensionärer och äldre: särskilda
              boenden, seniorboende, mellanboende, servicehus, trygghetsboende
              ja, uppräkningen skulle kunna fortsätta länge. Och vi behöver
              många boendealternativ som innebär valfrihet och trygghet, tillgång
              till hemtjänst, närsjukvård och gemensamma ytor som kan användas
              för både sociala och fysiska aktiviteter.
            </seg>
            <seg n="acddeaf0">
              Önskan om mångfald i boendet leder oss in på ett annat positivt
              uttryck, och jag tänker då på fritt val. Nu utreds valfrihet i
              vård, omsorg och stöd. Valfriheten för brukarna har vi från centerhåll
              ofta framhållit i debatten, och vi välkomnar också en mångfald
              av vårdgivare. På de områdena kan vi hämta goda exempel från Danmark.
              Där har brukarna goda möjligheter att välja vård- och omsorgsgivare
              och att påverka de tjänster de ska ta emot. Helle kan nedprioritera
              städningen och i stället få hjälp med frisyren eller nagelmålning
              kombinerat med ett parti kinaschack, och Søren använder ofta sin
              hjälp som eskort till stadsparken där han kan studera fågellivet
              och känna doften från träden och blommorna.
            </seg>
            <seg n="5dd95902">
              Så kan det bli också i Sverige, för återigen: Äldre är inte objekt
              utan subjekt. Vår uppgift som politiker och erbjudare av vård
              och omsorg är att se till att de som byggt upp vårt välfärdssamhälle
              ska ha det så bra som möjligt.
            </seg>
            <seg n="92da345d">
              Det är också viktigt att ställa frågan till oss själva: Hur vill
              vi ha det på vår ålderdom? Med all respekt för att alla i socialutskottet
              ännu inte har passerat livets halvtid tror jag ändå att vi var
              några som tänkte, när vi läste betänkandet här i dag: Snart är
              jag där. Så här vill jag ha det, och så här vill jag inte ha det
              när jag blir gammal.
            </seg>
            <seg n="a6727df5">
              Även om vi inte har hunnit dit så har vi föräldrar, släktingar
              och vänner som finns där nu, och jag vill dela med mig av några
              upplevelser under rubrikerna demensvård och läkemedelsbiverkningar.
            </seg>
            <seg n="ef6128af">
              Telefonen ringer tidigt en morgon. Någon säger: Nu går det inte
              längre. Kalle cyklade iväg i går, och han hittade inte hem utan
              lade sig att sova på kyrkogårdsparkeringens gräsmatta. Som tur
              var kom vår granne förbi och hjälpte honom hem. I morse var han
              aggressiv och knuffade undan mig när jag ville hindra honom från
              att gå till brevlådan för tredje gången för att se om posten kommit.
              Nu orkar jag inte längre.
            </seg>
            <seg n="aaf19c9b">
              Ja, Kalle behöver en bra demensvård, och även här vill regeringen
              satsa mera pengar för att stimulera till utvecklingen av demensvården.
            </seg>
            <seg n="9aeb9213">
              Fru talman! Problemet med läkemedelsbiverkningar är allvarligast
              bland äldre patienter, som ofta har många läkemedel. Vid ett hembesök
              hände det mig en gång att jag fick se en hel kasse med mediciner.
              Där fanns mediciner som var utskrivna av olika läkare. Jag minns
              hur kvinnan som hade kassen berättade hur hon tog av sina mediciner
              för att kurera mannens åkommor.
            </seg>
            <seg n="89aeb469">
              Det är allvarligt att äldre multisjuka patienter har i genomsnitt
              tolv läkemedel per person. Svårigheten att bedöma dessa läkemedel
              och hur de påverkar varandra är uppenbar. Sjukhusen får ta emot
              många akutfall orsakade av felaktig dosering av läkemedel, och
              många äldre får sämre livskvalitet som orsakats av dessa läkemedelsbiverkningar.
              Det är därför bra att regeringen nu anger att det finns medel
              för läkemedelsgenomgångar för äldre.
            </seg>
            <seg n="cc245459">
              Ett annat viktigt medel för en bättre äldrevård är de förebyggande
              hembesöken. En del kommuner har redan satsningar på de områdena,
              och nu kan det bli flera. 80-plussare blir tryggare genom de besöken,
              och ohälsa och olyckor minskas. Ett exempel är att halkrisken
              uppmärksammas. År 2006 dog 1 217 personer av fallolyckor i hemmen
              en alarmerande siffra men över en halv miljon svenskar över 65
              år beräknas falla minst en gång om året. Av dem får mellan 50
              000 och 150 000 så svåra skador att de måste tas om hand av sjukvården.
            </seg>
            <seg n="6a401cbb">
              Det är också bra att dessa hembesök kan uppmärksamma kostens
              betydelse för hälsan, för många äldre får genom ensidig kost inte
              den näring de behöver för att må bra. Kostens betydelse på våra
              boenden behöver också uppmärksammas mera, för är man gammal och
              orkeslös så är maten ett av de viktigaste glädjeämnena.
            </seg>
            <seg n="7469c342">
              Jag vill lyfta fram Helsingforss Sjukhem som ett gott exempel.
              Varje dag bestämmer kökspersonalen tillsammans med de boende vad
              de önskar äta påföljande dag. Helsingforss Sjukhem har fått utmärkelsen
              Arla Foods Guldko 2007 för bästa seniorservering. Hela personalen
              är på olika sätt också engagerad i restaurangkvällar då man lyfter
              fram matens betydelse för ett bättre boende.
            </seg>
            <seg n="e4e1e4c6">
              Fru talman! Centerpartiet vill även i fortsättningen vara en
              pådrivande kraft i äldrefrågorna. Vi märker hur alliansregeringen
              jämfört med den förra regeringen visar ett stort engagemang genom
              ekonomiska satsningar på äldreomsorgen. I mitt anförande har jag
              nämnt viktiga utredningar som initierats, och mina allianskolleger
              har berört, och kommer att beröra, andra alliansinitiativ.
            </seg>
            <seg n="9f1832ae">
              Det räcker emellertid inte att anslå medel och sätta i gång utredningar
              med åtföljande kloka förslag. Grunden är ändå det som sker i samspelet
              människa till människa. Det handlar om att på alla nivåer i vården
              och omsorgen plantera en människosyn där vi använder oss av nyckelorden
              respekt, empati och värme. Då har vi kommit en bra bit på vägen
              mot det som betänkandet vill förmedla.
            </seg>
          </u>
          <note n="d3cd4528">
            Jag yrkar bifall till utskottets förslag i betänkandet och avslag
            på motionerna.
          </note>
          <note type="speaker" n="1f152d54">
            Anf. 156 EVA OLOFSSON (v) replik:
          </note>
          <u who="eva_olofsson_a37dbe" xml:id="i-7bcd408931d7c34d-2" n="dd096d39">
            <seg n="0a3daaf9">
              Fru talman! Människosynen tror jag att Lars-Ivar Ericson och
              jag delar, alltså att vi ska se varje människa utifrån en helhetssyn
              och visa respekt och värdighet. Varje människa är unik och måste
              kunna påverka sitt eget liv.
            </seg>
            <seg n="45d5f530">
              Jag vill ställa en fråga som lite grann har att göra med de system
              som nu byggs upp. Nu byggs alltså seniorboenden med bostadsrätter
              och ibland ganska dyra nybyggda hyresrätter. Man börjar sälja
              servicetjänster. De hushållsnära tjänsterna innebär skatterabatter,
              och man kan sälja tjänster till de pensionärer som har råd att
              bo i dessa boenden. Man plussar på med skatterabatten, och kommunerna
              får inte utföra dessa tjänster.
            </seg>
            <seg n="ee4cb7c8">
              Jag undrar om Lars-Ivar Ericson ser någon fara i att vi får en
              utveckling där man helt enkelt får in välmående pensionärer i
              dessa system medan pensionärer med lite pengar hamnar i annan
              form av äldreomsorg. Det blir en tydlig segregering, och kanske
              gör kommunerna så som Margareta B Kjellin sade, nämligen tar ut
              självkostnadspris på service.
            </seg>
            <seg n="fc62665f">
              Jag känner inte igen detta. I Göteborg gör man inte så. Det kostar
              70 kronor oavsett om det gäller städning eller något annat. Många
              äldre har ju gratis hemtjänst i dag eftersom maxtaxan skyddar
              dem. I Alingsås försökte man ta betalt för städningen. Det blev
              folkstorm, GP skällde ut politikerna och de drog tillbaka förslaget.
            </seg>
            <seg n="9ed3a717">
              Ser Lars-Ivar Ericson någon fara i att vi håller på att bygga
              upp ett system där marknadskrafter och annat skapar ett system
              för de mer välbeställda pensionärerna som sedan slår igenom på
              hemtjänsten för alla?
            </seg>
          </u>
          <note type="speaker" n="186a4ffb">
            Anf. 157 LARS-IVAR ERICSON (c) replik:
          </note>
          <u who="unknown" xml:id="i-ab336adc00c863eb-1" n="1385481f">
            <seg n="25071cb3">
              Fru talman! Eva Olofsson frågar mig om jag ser någon fara i att
              vi håller på att bygga upp ett system. Jag tycker inte om ordet
              system. Jag tycker att vi i stället ska använda ordet valfrihet.
              Det ska finnas många olika alternativ för att kunna ha det så
              bra som möjligt på sin ålderdom. Om vi har fritt val med många
              olika möjligheter tror jag att chansen är större för den enskilde
              individen att få sina krav och önskemål tillgodosedda.
            </seg>
            <seg n="54a3aadf">
              Jag hyser inte samma oro för att kommunerna ska bygga upp anläggningar
              som diskriminerar och enbart gynnar dem som har bäst tillgång
              till pengar. I takt med att kommunerna får en bättre ekonomi kommer
              det också att finnas olika alternativ som passar alla människor.
            </seg>
          </u>
          <note type="speaker" n="4e80cf08">
            Anf. 158 EVA OLOFSSON (v) replik:
          </note>
          <u who="eva_olofsson_a37dbe" xml:id="i-7bcd408931d7c34d-3" n="dd096d39">
            <seg n="aa82808b">
              Fru talman! Då vill jag ställa samma fråga till Lars-Ivar Ericson
              och Centerpartiet som jag ställde till Margareta B Kjellin. Löser
              detta problemet med att kunna välja äldreboende bland olika utförare?
              Är det det som ska lösa frågan om valfriheten? Jag tror nämligen
              att när man väl valt något så flyttar man nog inte på sig i första
              taget. Man har tittat på detta i Helsingfors, och jag vet att
              det är väldigt få som byter. Frågan är väl om man alltid får det
              som man vill ha när marknaden ska skapa det; det krävs efterfrågan
              från ett visst antal pensionärer som vill samma sak för att man
              ska starta just det som efterfrågas.
            </seg>
            <seg n="d405639d">
              Ser Lars-Ivar Ericson några andra möjligheter som är viktiga
              för att alla äldre, överallt, faktiskt ska kunna vara med och
              bestämma om den viktiga vardagen, vara med och bestämma om hemtjänsttimmar,
              innehållet i dem och vad de vill ha gjort, att få stort inflytande
              över sitt eget boende? Eller tror du att man löser frågorna med
              valfriheten för de äldre om man säger att man nu har möjlighet
              att få ihop systemet? Kundvalssystem bygger ju på att man får
              tillräckligt många kunder.
            </seg>
            <seg n="c34bde0c">
              Jag tror inte på det. Jag tror att den reella valfriheten handlar
              om att skapa en äldreomsorg som självklart innebär att den äldre
              är med och påverkar sin egen vardag. Givetvis ska också personalen
              ha den inställningen samt få utrymme för diskussion och utbildning.
              Det ska vara självklart att man utgår från vad individen vill
              och vilka unika egna behov individen har.
            </seg>
          </u>
          <note type="speaker" n="f1a5675c">
            Anf. 159 LARS-IVAR ERICSON (c) replik:
          </note>
          <u who="unknown" xml:id="i-ab336adc00c863eb-2" n="1385481f">
            <seg n="3873b0d1">
              Fru talman! Det verkar som om Eva Olofsson bara ser svårigheter
              i detta. Jag tycker att vi ska se möjligheterna.
            </seg>
            <seg n="d307b380">
              Som jag sade i mitt anförande ska vi rikta våra blickar mot Danmark.
              Där har man kommit en bra bit på väg i det här systemet. Där finns
              alltså en mångfald av vårdgivare, och det finns möjlighet för
              brukarna att individuellt utforma den vård och hjälp de ska ta
              emot. Jag hoppas att det blir så även i Sverige.
            </seg>
            <seg n="cc4f1f36">
              Sedan kan vi väl inte komma ifrån att ett sådant system innebär
              att någon, eller några, kommer att vara missnöjd med den hjälp
              och vård som han eller hon tar emot. Då är det naturligtvis inte
              uteslutet att man kan byta till en annan vårdgivare.
            </seg>
            <seg n="48b13e2c">
              Det viktiga är dock att vi vill släppa fram mångfalden. Vi vill
              släppa fram många vårdgivare, och vi vill ge individen möjlighet
              att själv vara med och utforma den hjälp han eller hon vill ha.
            </seg>
          </u>
          <note type="speaker" n="79409baf">
            Anf. 160 BARBRO WESTERHOLM (fp):
          </note>
          <u who="barbro_westerholm_f43973" xml:id="i-c53fa1aef55ec93a-0" n="67908f74">
            <seg n="b3a45726">
              Fru talman! Jag vill börja med att yrka bifall till utskottets
              förslag i betänkandet samt avslag på reservationerna och mina
              egna yrkanden i de motioner som behandlas i detta betänkande.
              Anledningen till att jag yrkar på det sättet är att det sedan
              jag skrev motionerna i höstas hänt väldigt mycket i Regeringskansliet
              och även utanför Regeringskansliet. Det finns därför ingen anledning
              att strida för ett tillkännagivande.
            </seg>
            <seg n="ddd0020b">
              Catharina Bråkenhielm sade att svensk äldreomsorg håller god
              kvalitet. Ja, i ett internationellt perspektiv ligger vi bättre
              till än många andra länder, men givetvis finns det många brister.
              Det visar inte minst Socialstyrelsens och länsstyrelsernas tillsynsrapporter,
              vilka måste tas på stort allvar. Detta debatterade vi i höstas.
              Jag ska därför inte upprepa det som sades då och inte heller det
              som sagts tidigare av företrädarna för alliansen.
            </seg>
            <seg n="ec4c5ae5">
              Jag har skrivit en motion om en äldrekonvention. Den går tillbaka
              på upplevelser vid olika slag av katastrofer världen över. Det
              har nämligen visat sig att äldre inte prioriterats alls när det
              gällt räddningsinsatser. Det har även gällt medicinska insatser
              och annat. Motionen kopplar nära till det arbete som nu pågår
              i Regeringskansliet om en lagstiftning om åldersdiskriminering.
              Det finns ett EU-direktiv som gäller arbetslivet, men inom EU-kommissionen
              arbetar man nu med att vidga begreppen. Det arbetet pågår parallellt
              med arbetet i Regeringskansliet. Jag tror alltså att man kommer
              att landa i motionens anda.
            </seg>
            <seg n="b9780e76">
              När det gäller äldresäkerhetsdelegationen har Karlstads kommun
              och Karlstads universitet inrättat ett nationellt kunskapscentrum
              om äldresäkerhet. Där finns ett nära samarbete med Räddningsverket
              och med andra myndigheter på området, bland annat med Socialstyrelsen.
              Det har så att säga löst sig av sig självt, vilket är väldigt
              positivt.
            </seg>
            <seg n="cfdab3d2">
              Våld och övergrepp mot äldre handlar en annan motion om. I höst
              kommer utskottet att ha en utfrågning om just detta. Det kommer
              då att brett tas upp. Det tycker jag är ett väldigt fall framåt
              när det gäller ett folkhälsoproblem som varit så negligerat som
              just problemet med våld och övergrepp mot och vanvård av äldre.
            </seg>
            <seg n="6f588214">
              I reservationerna finns det resonemang om äldres boende. Äldreboendedelegationens
              arbete pågår. Eva Olofsson är med i det arbetet. Vi har fått redovisningar
              av olika lösningar när det gäller mellanboende eller trygghetsboende.
            </seg>
            <seg n="00ce88a3">
              Vi kommer nu att anlita ekonomer som ska räkna på vad olika insatser
              här kostar detta för att få ett underlag inför besluten om vad
              samhället ska stå för och vad den enskilde kan stå för. Men det
              handlar också om att ta hänsyn till det som Eva Olofsson här tagit
              upp, nämligen att man också kan få en lösning på de sämst ställdas
              situation. Där har vi inte på länge satt ned några fötter, så
              att säga. Vi måste först ha det ekonomiska underlaget så att vi
              vet vad vi talar om.
            </seg>
            <seg n="c055cf0b">
              I motionerna och reservationerna från oppositionen står det också
              en hel del om kvaliteten i äldreomsorgen och sådant. Värdighetsgarantiutredningen
              vi i Folkpartiet talade om en omsorgsgaranti tar upp sådana frågor.
              Jag har all anledning att tro att ett bra förslag kommer fram
              där.
            </seg>
            <seg n="a3e6f9ca">
              I några inlägg har frågan om forskningsbehovet tagits upp. Det
              har nu satsats ett antal miljoner som Fas har fördelat när det
              gäller äldreforskning. Glädjande nog pågår äldreforskning på många
              ställen i Sverige ja, på så många ställen att pengarna inte räckte
              till att stödja alla, utan man fick sätta en gräns. Med viss sorg
              kan jag se att det är de medicinska insatserna som nu i första
              hand fått pengar, medan vad som mer är mjukforskning kring humanistiska
              värden och sådant inte har kunnat få del av pengarna. Det här
              får vi tänka på inför den forskningspolitiska propositionen hösten
              2008.
            </seg>
            <seg n="e90677a2">
              Jag vill gärna säga att det när det gäller forskning satsas pengar
              utanför det offentliga systemet. Nackageriatriken, som är en enskild
              stiftelse, avsätter en del av sitt överskott just till äldreforskning
              och till den nära forskningen hur man mäter kvalitet och så vidare.
              Det tycker jag är ett initiativ som ska lyftas fram.
            </seg>
            <seg n="22c750ab">
              Också Helsingforss Sjukhem, som även det drivs i enskild regi,
              satsar på forskningsinsatser och på värdering av olika behandlingsmetoder.
            </seg>
            <seg n="8e662afc">
              Frågan om läkemedelsbehandlingen har också tagits upp. Jag är
              den första att säga att vi har lång väg kvar innan vi når upp
              till kvalitet. Men en rad processer har satts i gång.
            </seg>
            <seg n="1b8c8dd8">
              Sveriges Kommuner och Landsting har en utbildningsaktivitet,
              Selma, som nu ska nå stora grupper av inte bara förskrivare utan
              också annan personal.
            </seg>
            <seg n="1c729162">
              Läkemedelsindustriföreningen har tagit fram ett obundet material
              om läkemedelsbehandling av äldre. Det materialet erbjuds dem som
              ute i kommunerna arbetar inom äldreomsorgen. Det är naturligtvis
              arbetsgivaren, uppdragsgivaren, som tar ställning till materialet
              och till om utbildning ska ske, så det sker i producentobundna
              former även om materialet är framtaget av Läkemedelsindustriföreningen.
            </seg>
            <seg n="3254b4a9">
              Även frågan om utbildning har tagits upp. Där har någonting väldigt
              bra inträffat, nämligen att företrädare för Utbildningsdepartementet
              och Socialdepartementet har satt sig ned för att tillsammans titta
              på hur satsningarna framöver ska se ut när det gäller de olika
              yrkeskategorier som arbetar inom äldreomsorgen. Förut var det
              stuprör här, vilket har trasslat till det.
            </seg>
            <seg n="423e4bf6">
              Förebyggande insatser är det jätteviktigt att nu fokusera på.
              En OECD-rapport som kom helt nyligen visar att hälsan hos äldre
              i Japan, Belgien och Sverige nu börjar försämras. Det är en klar
              förändring. Man vet inte vad den beror på, så det måste vi ta
              reda på. Vi ska inte vänta med att få reda på orsaken, utan vi
              ska verkligen skjuta på så att EU-projektet Healthy Ageing, Hälsosamt
              åldrande där är ett bra evidensbaserat material framtaget används
              i Sverige. Folkhälsoinstitutet har ansvaret för att det här arbetet
              används. Jag litar på Folkhälsoinstitutet.
            </seg>
          </u>
          <note type="speaker" n="dbc02396">
            Anf. 161 CHATRINE PÅLSSON AHLGREN (kd):
          </note>
          <u who="chatrine_palsson_7a74c7" xml:id="i-7d6f3f778ba3bb76-0" n="818b3193" next="i-fd7c69111331ab75-0">
            <seg n="9b94232f">
              Fru talman! Under den här eftermiddagen har vi, kära vänner,
              från socialutskottet haft tre debatter, och alla områdena är enormt
              viktiga. Jag skulle vilja påstå att det här betänkandet och hela
              frågan om äldreomsorgen är något som är synnerligen angeläget
              för oss alla.
            </seg>
            <seg n="388223d7">
              Det handlar väldigt mycket om hur vi ser på människovärdet, om
              hur vi ser på åldrandet, om hur vi ser på vården av personer som
              inte kan tala för sig och om hur vi ser på delaktighet för människor
              som man lite bryskt säger har fallit för strecket vilket streck
              det nu är; det brukar handla om pensionsåldern.
            </seg>
            <seg n="56ae4c3b">
              Det handlar väldigt mycket om hur vi ser på alla dessa gruppers
              deltagande i samhället. Därför upplever jag det som en djupt etisk
              fråga när vi talar om äldreomsorgen.
            </seg>
            <seg n="6ed7773a">
              När det gäller valrörelsen 2006 kan vi väl inte säga annat än
              att det var kaos på många områden. Ett av de områdena var äldreomsorgen.
              Vi fick många rapporter om personer som blev ovärdigt bemötta.
              Vi fick också rapporter om människor som inte kunde tala för sig,
              som inte fick någon vård och så vidare.
            </seg>
            <seg n="9f29358d">
              Det var väl lite av kaos också när alliansregeringen formulerade
              sina vallöften om åtgärder på äldreomsorgsområdet.
            </seg>
            <seg n="132d7a30">
              I den regeringsförklaring som presenterades i början av oktober
              kan vi läsa att alla ska garanteras en trygg och värdig äldreomsorg
              som bedrivs med respekt för människovärdet. En värdighetsgaranti
              ska därför införas för att säkra miniminivåer inom äldreomsorgen
              som aldrig får underskridas. Den enskilde ska vidare ges ökad
              valfrihet vad gäller omsorgens utformning. Kvaliteten inom vården
              och omsorgen om äldre behöver också utvecklas och förbättras.
              Dessutom behövs det ökade resurser för att förbättra det medicinska
              omhändertagandet och det sociala innehållet i äldreomsorgen.
            </seg>
          </u>
          <note n="41075cad">
            Det här var föranlett av det valmanifest som fanns och som var
            resultatet av den välfärdsgrupp som den nuvarande folkhälso- och
            äldreministern Maria Larsson hade lett.
          </note>
          <u who="chatrine_palsson_7a74c7" xml:id="i-fd7c69111331ab75-0" n="818b3193" prev="i-7d6f3f778ba3bb76-0">
            <seg n="d76c0d68">
              Jag kan gott säga att jag som kristdemokrat och alliansföreträdare
              känner mig oerhört imponerad av att så mycket hänt sedan valet.
              Det är väl ungefär sju månader som vi nu har varit i regeringsställning.
              Men jag skulle vilja säga att det kanske hänt mer under dessa
              månader än det gjort på tio år jag ska kanske inte ta i alldeles
              för mycket.
            </seg>
            <seg n="74f2d221">
              Det känns så bra att man har satt i gång med saker och ting som
              behöver utredas, att pengar finns med i budgeten och att arbetet
              med de vallöften som gav oss svenska folkets mandat att regera
              är igångsatt.
            </seg>
            <seg n="0e986728">
              Jag känner mig också glad över att Maria Larsson hade prioriterat
              och invigde Anhörigriksdagen i Varberg denna vecka. Man var oerhört
              imponerad över att en socialminister, en äldreminister, ville
              prioritera det och att anhörigfrågorna, som är så otroligt viktiga
              ur flera perspektiv, finns med i regeringens satsningar. När det
              gäller anhörigsituationen för äldre tror jag inte att det finns
              någon annan som kan ha anhörigrollen än just en anhörig, vare
              sig det är make, maka, sambo, barn, syskon. Anhörigas roll kan
              ingen annan ha, inte ens vårdpersonal, höll jag på att säga.
            </seg>
            <seg n="199ee016">
              Sedan vet vi att alla inte har anhöriga. Alla har inte närstående,
              och alla vill inte heller kanske bli vårdade av en närstående.
              Men det finns en rad människor i dag som gör ett otroligt gott
              arbete som anhörigvårdare utan, för det mesta, någon ersättning
              alls. För många är anhöriga en förutsättning för att man ska kunna
              bo kvar hemma, även om man får mycket insatser från kommunen,
              socialtjänsten och kanske från landstinget. Men att den anhörige
              24 timmar varje dag finns där är oerhört betydelsefullt.
            </seg>
            <seg n="38c08c19">
              Många säger att det är upp till två tredjedelar av all äldreomsorg
              som utförs av anhöriga, oftast oavlönade. Jag känner en stor respekt
              och en otrolig vilja att visa uppskattning för alla dessa insatser
              som görs.
            </seg>
            <seg n="5a17307a">
              Jag känner också ett stort behov av att säga att vi ska fortsätta
              på den här vägen. Vi ska inte ta över kommunernas ansvar, det
              vill jag tydligt säga. Det har flera kolleger också gjort. Men
              som riksdagsledamöter behöver vi göra allt för att stötta och
              hjälpa till, och det är därför som de här satsningarna nu är så
              tydligt gjorda, till exempel den som regeringen beslutade om den
              1 mars 2007 inom de här drygt 2 miljarderna. Man lade fram ett
              förslag om värdighetsgaranti, ett uppdrag, en utredning som ska
              utgå från en helhet hos personen i fråga.
            </seg>
            <seg n="578af732">
              Vi fattade ett beslut den 15 mars om att tillkalla en särskild
              utredare för att utreda förutsättningarna för ökad valfrihet när
              det gäller vård, omsorg, stöd och service inklusive särskilt boende
              för äldre och personer med funktionshinder enligt socialtjänstlagen.
              Där, fru talman, tror jag att vi ska gå till oss själva. Även
              om vi blir äldre är vi de vi ändå är, personer som har önskemål
              och behov och gärna vill vara med och bestämma. Jag tror inte
              att vi 40-talister kommer att kunna finna oss, som kanske de som
              är födda på 20-talet, i att bara vara tacksamma för vad vi får,
              utan vi vill kunna ha synpunkter. Därför måste det finnas en frihet
              att välja, och de som inte kan välja ska ändå garanteras en god
              vård och omsorg på alla nivåer.
            </seg>
            <seg n="ab728d6f">
              Fru talman! Jag ska inte använda så mycket övertid fastän jag
              känner mig oerhört inspirerad, utan jag ser fram emot ytterligare
              debatter på det här området men framför allt handling och beslut
              som gör att alla äldre ska få det så bra som möjligt under ålderdomen.
            </seg>
          </u>
          <note n="cb79fb09">
            Jag yrkar bifall till förslaget i betänkandet.
          </note>
          <note n="1ca93eea">
            Överläggningen var härmed avslutad.
          </note>
          <note n="f142655b">
            10 § Kulturmiljövård
          </note>
          <note n="9d64f93f">
            Föredrogs
          </note>
          <note type="speaker" n="524687c4">
            Anf. 162 DAN KIHLSTRÖM (kd):
          </note>
          <u who="dan_kihlstrom_3dee82" xml:id="i-367af05796a5ef0a-0" n="3cc3ef21" next="i-9d1fb4f8ee0e0080-0">
            <seg n="bc79eb7e">
              Fru talman! Vi ska nu debattera kulturmiljövård. Det är det nionde
              betänkandet från kulturutskottet detta riksdagsår.
            </seg>
            <seg n="17880a4c">
              Nu kan man undra först vad kulturmiljövård är för någonting.
              Det är helt enkelt vård av kultur eller kulturmiljöer. Det kan
              handla om byggnader, om landskap, om fornminnen, om fornfynd.
              Det kan naturligtvis också handla om kyrkor och så vidare.
            </seg>
            <seg n="695f3d07">
              I betänkandet, som inte är så tjockt, finns det elva motionsyrkanden
              från motionstiden, det vill säga att det inte finns några förslag
              från regeringen. Det är riksdagsledamöter och partigrupper som
              har lagt fram olika förslag på det här området. Samtliga de här
              elva yrkandena avstyrks. Här finns bland annat förslag om att
              Riksantikvarieämbetets arkeologiska undersökningsverksamhet ska
              konkurrensutsättas. Det finns också förslag när det gäller kostnadsansvaret
              vid arkeologiska utgrävningar.
            </seg>
            <seg n="58421014">
              Det finns ett avsnitt som handlar om våra fornfynd, och det är
              ingen ny diskussion. Det finns önskemål och förslag om att de
              ska placeras så nära fyndplatsen som möjligt. Många av dem hamnar
              i Helsingfors, även om en del lånas ut i landet. Det finns förslag
              om att de ska finnas närmare fyndplatsen.
            </seg>
            <seg n="7455d6d9">
              Det finns frågor om Unescos världsarvslista. Där finns det flera
              förslag. Ett handlar om att Visingsö i Vättern ska bli ett världsarv.
              Men det finns också en immateriell fråga i och med att allemansrätten
              föreslås listas på det här området. Vidare finns det förslag om
              kulturmiljöpedagogiskt arbete, om mer insatser. Det handlar om
              Kalmar. Slutligen finns förslag om att bevara gamla hantverksyrken.
            </seg>
            <seg n="36e3a32e">
              Det finns inga reservationer, men det finns två särskilda yttranden
              från Socialdemokraterna.
            </seg>
            <seg n="b712a05c">
              Därmed har jag gjort min inledning till ämnet.
            </seg>
          </u>
          <note n="7f74e51f">
            Anf. 163 GÖRAN PERSSON i Simrishamn (s):
          </note>
          <u who="dan_kihlstrom_3dee82" xml:id="i-9d1fb4f8ee0e0080-0" n="3cc3ef21" prev="i-367af05796a5ef0a-0">
            <seg n="544965f9">
              Fru talman! I det här betänkandet har jag ingen reservation,
              som vi hörde av föregående talare, att hänvisa till utan vill
              ta några minuter av kammarens tid i anspråk angående två särskilda
              yttranden. De berör motioner som är bekanta för fru talman, såvitt
              jag förstår. Dessa två särskilda yttranden har sin grund i att
              detta har diskuterats förr men är aktuellt även i dag. De berör
              den organisatoriska lösningen för Riksantikvarieämbetet, RAÄ,
              med dess arkeologiska uppdragsverksamhet, och det gäller även
              kulturminneslagen.
            </seg>
            <seg n="a06f0443">
              I betänkandet kan vi läsa att hösten 2003 fick dåvarande regering
              ett tillkännagivande från riksdagen om att frågor kring den uppdragsarkeologiska
              verksamheten, som heter verksamheten vid avdelningen för arkeologiska
              undersökningar, UV, skulle utredas. Själva cloun i det hela var
              att denna verksamhet skall skiljas från Riksantikvarieämbetet.
              Det är en mycket stark och klar skrivning.
            </seg>
            <seg n="96e7350b">
              I den 2006 avslutade utredningen föreslogs bland annat att UV
              skulle skiljas från myndigheten och bilda ett helägt statligt
              aktiebolag. Riksantikvarieämbetet har i dag flera roller inom
              arkeologin, parallellt med centrala myndighetsuppgifter inom uppdragsarkeologin,
              och bedriver landets enskilt största arkeologiska verksamhet.
              Utöver en förnyad roll- och ansvarsfördelning föreslås en starkare
              ställning inom uppdragsarkeologin för länsstyrelserna, en ökad
              konkurrens om uppdragen och en ökad förmedling av uppdragsarkeologins
              resultat till allmänheten och samhället i övrigt.
            </seg>
            <seg n="26c9622d">
              Nåväl, remissbehandlingen avslutades som sagt under förra våren.
              Och vad händer? Vi får inget svar. Vi vet att någonting på gång.
              Det är därför som detta särskilda yttrande kommer.
            </seg>
            <seg n="bb1460d4">
              Jag vill trycka på att ett avskiljande av UV kommer att kräva
              betydande insatser inom Riksantikvarieämbetet och att det har
              stor betydelse för hur den omlokalisering av delar av verksamheten
              som sker från Helsingfors till Gotland ska genomföras. Omlokaliseringen
              sker ju redan 2007 för att avslutas under 2008. Men besluten om
              den nya organisationen har i huvuddrag redan fattats och börjar
              träda i kraft redan januari 2008. Därför är ett snabbt beslut
              om den framtida relationen mellan UV och Riksantikvarieämbetet
              mycket önskvärt. Det är därför som vi socialdemokrater skulle
              önskat att regeringen redan nu hade klargjort vilka förändringar
              myndigheten kan vänta sig och vilken tidsplan som gäller.
            </seg>
            <seg n="60f6de43">
              Fru talman! När det gäller kulturminneslagen vill vi inte reservera
              oss. Vi känner inte att vi tvunget ska gå in och ändra något i
              kulturminneslagens karaktär utan mer överväga om det eventuellt
              behöver ses över om denna lag på något vis är omodern, om den
              är otydlig och inte riktigt anpassad till dagens samhälle. Det
              är oerhört viktigt att vi här anpassar oss till portalparagrafen
              i kulturminneslagen, nämligen att det är en nationell angelägenhet
              att skydda våra kulturmiljöer samt att ansvaret för detta ska
              delas av alla.
            </seg>
            <seg n="7a56eb1b">
              Ett av förslagen från utredningen var också en ändring i kulturminneslagen
              som innebär att förmedling av resultaten ingår i själva undersökningen
              och bekostas av exploatören. Riksantikvarieämbetet menar att detta
              kan tolkas som att allmänheten endast ska få ta del av undersökningen
              i efterhand. I stället tycker vi och även Riksantikvarieämbetet
              att man bör lyfta fram denna kommunikation som en självklar del
              i hela undersökningen. Det heter att kunskaperna från de arkeologiska
              undersökningarna ska vara till gagn för hela samhället. Därför
              är det viktigt att kommunikation ingår i undersökningsuppdragen.
              Vad innebär då detta? Det har jag inget svar på. Vi vet att en
              utredning är på gång, men vad den kommer att innebära framöver
              vet vi inte. Förhoppningsvis dyker den upp under året eller när
              det nu blir.
            </seg>
            <seg n="f9fd449d">
              En av kulturmiljövårdens främsta uppgifter är att skydda och
              bevara befintliga kulturvärden. Som vi hörde här tidigare ska
              den göra kulturminnen och kulturmiljöer levande och lättillgängliga.
              Kulturminnen är ofta sevärdheter och därför viktiga delar i kulturturistiska
              satsningar. Privata lika väl som ideella och samhälleliga krafter
              måste samarbeta för att nå fram till målet att ge fler människor
              bättre och lättare tillgång till vårt gemensamma kulturarv.
            </seg>
            <seg n="14e2b1c2">
              Fru talman! När man är ute och åker i länen och regionerna och
              tar del av synpunkterna hos kulturmiljöenheterna ute på länsstyrelserna
              kan man uppfatta att de tyder kulturminneslagen olika och att
              de har synpunkter på delar av innehållet i den, inte anledningen
              till att den finns.
            </seg>
            <seg n="03ab38b8">
              Kulturmiljöenheten ute i länen tillståndsprövar och beslutar
              i ärenden enligt kulturminneslagen rörande fornminnen, byggnadsminnen,
              kyrkor, kyrkogårdar, begravningsplatser och så vidare. Kulturmiljöenheten
              beslutar också om kulturstöd och ekonomiskt bidrag till vård av
              kulturhistoriskt värdefull bebyggelse, fornminnen och kulturlandskap
              samt, och inte minst, medverkar i utbildning och kompetensutveckling
              när det gäller skötselåtgärder inom jordbrukets miljöstöd. Detta
              är ett stort ansvar. Frågan är om man tyder lagen lika överallt.
              Det var därför som vi ville ha med ett särskilt förtydligande
              i våra särskilda yttranden inför kommande diskussioner. Förhoppningsvis
              får vi så fort som möjligt besked om vad den kommande utredningen
              innehåller och vilka konsekvenser det kommer att få.
            </seg>
          </u>
          <note type="speaker" n="cba9a255">
            Anf. 164 CECILIA WIKSTRÖM I UPPSALA (fp):
          </note>
          <u who="cecilia_wikstrom_7c4790" xml:id="i-9c3e47960f13ff09-0" n="709b600c" next="i-69cfed7e96456386-0">
            <seg n="5dd72f22">
              Fru talman! Henry David Thoreau säger så här: Mycket viktigare
              än det som är nytt just nu är det som aldrig någonsin blir gammalt.
            </seg>
            <seg n="3cadb36b">
              I dag är kulturutskottets ledamöter här, denna sena eftermiddag,
              för att diskutera hur vi bäst ska säkerställa den rika skatt som
              utgör vår kulturmiljö och vårt kulturarv. I grunden är vi i Sverige,
              oaktat parti, helt överens om att kulturarvet är något som vi
              ska hålla högt, något som vi ska vara stolta över, något som vi
              ska vårda och värna. Våra prioriteringar och våra metoder kan
              däremot skilja sig åt, men i dag inte särskilt mycket.
            </seg>
            <seg n="06360572">
              För mig är det viktigt att vi i dag erinrar oss om att det bästa
              sättet att värna kulturarvet är att vi lever i det, av det och
              i samklang med det. Det finns ingen som kan sammanfatta detta
              bättre än en tidigare kulturminister, socialdemokrat dessutom,
              Bengt Göransson, som säger: Kulturarvet är det enda arv man inte
              kan ärva. Det måste man förvärva. Man måste alltså leva i det
              och i samklang med det.
            </seg>
            <seg n="160ea9a2">
              Vi vet att kulturarvet runt om i världen kan utmana till aggressioner
              och bli föremål för hat och våld. I Kosovo stacks serbernas kyrkor
              i brand under kriget under mitten av 90-talet. I Serbien brann
              moskéerna. Det är svårt för oss svenskar som har levt i fred sedan
              1809, alltså i nästan 200 år, att föreställa oss att kulturarvet
              kan vara något som är utmanande.
            </seg>
            <seg n="b74feb7f">
              Men eftersom det inte är utmanande, fru talman, är risken att
              vi i stället tar det för givet, att vi inte slår vakt om det,
              att vi inte engagerar oss i det. Det är därför som det är viktigt
              att vi ibland luftar ratificerade konventioner. En av dem är Unescokonventionen,
              som ratificerades i Sverige för 35 år sedan. Den innebär ett skydd
              för världens kulturarv.
            </seg>
            <seg n="942616ef">
              Egentligen, fru talman, tycker jag att vi den här dagen bör komma
              ihåg att världens kulturarv också är en angelägenhet för oss själva.
              Att skada någon del av världens gemensamma kulturella arv är att
              rasera förutsättningarna för oss alla, oavsett var i världen skadan
              sker.
            </seg>
            <seg n="570f449f">
              Kulturarvet i Sverige utgörs av kyrkor, andra byggnader som är
              viktiga för vårt land och för vår folkgrupp, men kulturarvet är
              också mycket, mycket mer. Det är civilisation, byar, städer, historia,
              språk, livsbetingelser. Allting som representerar kulturhistoriskt,
              arkitektoniskt och konstnärligt höga värden är tillsammans vårt
              kulturarv.
            </seg>
            <seg n="dc8fee93">
              I det sammanhanget vill jag lugna min kollega Göran Persson från
              Simrishamn och säga att när det gäller de särskilda yttranden
              som han hänvisar till i talarstolen finns det inget som helst
              som skiljer oss åt. Vi tycker också att detta är en angelägenhet.
              När det gäller den första frågan kommer regeringen under 2007
              att återkomma till riksdagen med förslag om hur det ska gå till
              att avskilja Riksantikvarieämbetets arkeologiska uppdragsverksamhet.
              Vi är bara inne i början av maj månad och det resterande året
              är ännu ganska långt, så vi har tid på oss när det gäller detta.
            </seg>
            <seg n="0658484c">
              Den andra motionen, som också ligger talmannen varmt om hjärtat,
              är en viktig motion och innebär en grannlaga uppgift. Även när
              det gäller kostnadsansvar och översyn av kulturminneslagen är
              det en mycket grannlaga uppgift att komma till rätta med att olika
              intressen kan komma i konflikt med varandra vid markexploatering.
              Å ena sidan gäller det att skydda och bevara och å andra sidan
              att utveckla en bygd. Som ett exempel i sammanhanget kan jag lyfta
              fram Älvdalens kommun, där jag tror att 7080 procent av kommunen
              är just en sådan kulturmiljö som man inte får exploatera. Vad
              gör man då av näringsintresse? Det är en grannlaga uppgift, men
              vi återkommer i frågan. Detta är en prioriterad fråga av regeringen.
            </seg>
            <seg n="4900511a">
              Fru talman! För att stärka kulturarvet i Sverige har vi som bekant
              en myndighet som heter Riksantikvarieämbetet. Tyvärr kan inte
              själva ämbetet skyddas i lag på samma sätt. Då hade vi inte behövt
              uppleva den fullständigt huvudlösa flytten från Helsingfors till
              Gotland. Den har vi i alliansen motsatt oss i opposition. Nu är
              vi vingklippta och kan inte vrida klockan tillbaka och upphäva
              beslutet. Förarbetet hade framskridit alldeles för långt. Nu måste
              vi leva med detta, men det innebär utan tvekan en kompetensförlust
              och många traumatiska konsekvenser, både för myndigheten och för
              de enskilda anställda medarbetarna. Detta är ställt bortom varje
              tvivel. Samhällsekonomiskt var det knappast heller försvarbart.
              Jag beklagar att den tidigare regeringens regionalpolitik prioriterades
              före kulturpolitik och framför kulturarvet och kulturmiljön. Vi
              måste leva med detta, men det är tråkigt.
            </seg>
            <seg n="0d528e6d">
              Den kulturmiljö som är vår hjälper oss att ta emot mening och
              kunskap, inspirerar oss att orientera oss som individer i ett
              alltmer pluralistiskt samhälle och hjälper oss att hitta mening
              och djup i tillvaron. Tillsammans har vi alla, oavsett vilket
              parti vi företräder, en viktig uppgift att göra kulturmiljön och
              kulturarvet synligt, tillgängligt och attraktivt för oss alla
              och för kommande generationer. Det handlar om tillgänglighet men
              också om utveckling, forskning och dokumentation.
            </seg>
            <seg n="784ea295">
              Hela folket skulle vid förra sekelskiftet göras delaktigt i kulturarvet
              som ditintills hade varit något för en liten privilegierad del
              av befolkningen i Sverige. I den processen var vi liberaler pådrivande
              och också mycket framgångsrika. Det är därför viktigt att också
              i dag lyfta fram detta arv. Också i dag vill Folkpartiet vara
              med, tillsammans med de andra allianspartierna, och göra kulturarvet
              tydligt, synligt och tillgängligt för alla.
            </seg>
            <seg n="1026d5c5">
              Kulturarvet är vårt kollektiva minne. Tar vi vara på det har
              vi goda förutsättningar att skapa ett samhälle med ett rikt kulturliv
              som leder till fria, medvetna medborgare som med engagemang, vidsynthet
              och kraft kan skapa en positiv framtid för vårt land.
            </seg>
            <seg n="448ca03d">
              Vi behöver en fördjupad dialog om kulturarvet och kulturmiljön
              och om hur våra kulturhistoriska värden ska vara oss till tjänst
              i en tid av förändring.
            </seg>
            <seg n="ecd79e09">
              Fru talman! Carl von Linné, vars 300-årsjubileum vi nu firar
              med pompa och ståt överallt i vårt land, och mest av allt i Uppsala
              som är min hemkommun, var en 1700-talets kulturmiljövårdare av
              rang. I hans fotspår kan vi hämta både inspiration och kunskap.
            </seg>
            <seg n="b73f1307">
              Linné skriver om en av sina resor: Den som vill vinna något stort
              måste våga något högt. Resan är aldrig så farlig som man föreställer
              sig hemma.
            </seg>
            <seg n="d5aa7bc4">
              Omsatt i vår verklighet och vår vardag handlar det om att politik
              är att våga, att göra en resa, att se bortom här och nu och våga
              slå vakt, våga värna, våga.
            </seg>
            <seg n="ff2087ff">
              Regeringen sätter högt värde på kulturmiljön och det kulturella
              arvet och kommer att våga prioritera detta nu och i framtiden.
            </seg>
          </u>
          <note n="1ca93eea">
            Överläggningen var härmed avslutad.
          </note>
          <note n="5b34304c">
            11 § Folkbildningsfrågor
          </note>
          <note n="9d64f93f">
            Föredrogs
          </note>
          <note n="d199d39d">
            Anf. 165 ANNE MARIE BRODÉN (m):
          </note>
          <u who="cecilia_wikstrom_7c4790" xml:id="i-69cfed7e96456386-0" n="709b600c" prev="i-9c3e47960f13ff09-0">
            <seg n="81a3070f">
              Fru talman! Kulturutskottets betänkande 2006/07:KrU10 ska nu
              debatteras och diskuteras. Det handlar om folkbildningsfrågor.
            </seg>
            <seg n="0a1b2bf3">
              Det finns åtta motionsyrkanden från den allmänna motionstiden
              2006, och det finns flera motioner som är både kloka och förnuftiga
              och som tar upp saker som regeringen arbetar med för fullt.
            </seg>
            <seg n="e53b6f05">
              En motion tar upp kontakttolksutbildningen. En annan tar upp
              det ekonomiska stödet till folkbildningen, både när det gäller
              stat, kommun och landsting. Några motioner tar upp förslag om
              att värna folkbildningen, något som naturligtvis på alla sätt
              är viktigt. En motion tar upp fokus på kvalitet i stället för
              kvantitet. Det är en viktig, angelägen och aktuell diskussion.
              En motion, som vi säkert kommer att få höra om, tar upp amatörkulturens
              ställning och stöd i samhället.
            </seg>
            <seg n="15f20836">
              Det som står i betänkandet kommer nu att debatteras. Jag vill
              avsluta med att säga en viktig sak. Folkbildningen fyller många
              viktiga uppgifter i samhället. Den bidrar till att stärka och
              utveckla demokratin, höja bildnings- och utbildningsnivån i samhället
              och öka människors samhällsengagemang. Folkbildning är också en
              viktig aktör i det gemensamma arbetet med att bryta människors
              utanförskap. Detta sade statsrådet Jan Björklund i en interpellationsdebatt,
              och med det vill jag överlämna betänkandet till debatt.
            </seg>
          </u>
          <note n="b4c94d0c">
            Samtliga motioner avstyrks. I betänkandet finns det två reservationer
            och två särskilda yttranden.
          </note>
          <note type="speaker" n="4373e14d">
            Anf. 166 SIV HOLMA (v):
          </note>
          <u who="siv_holma_28bf5d" xml:id="i-7d5f5df733371495-0" n="11d8985f">
            <seg n="2fb0cff2">
              Fru talman! I betänkandet finns två reservationer och två särskilda
              yttranden. I reservation 1 lyfter Vänsterpartiet och Socialdemokraterna
              fram betydelsen av kommuners och landstings ansvar för stöd till
              folkbildningen. De två särskilda yttrandena handlar också om folkbildningen
              och dess betydelse i en vidare mening.
            </seg>
            <seg n="3af5f540">
              Från Vänsterpartiets sida vill vi öka resurserna till folkbildningen
              med ytterligare 75 miljoner kronor på grund av de nya uppdrag
              som riksdagen har beslutat om i samband med folkbildningspropositionen
              2006.
            </seg>
            <seg n="22f67307">
              Den nyvalda regeringen har ökat anslaget med ungefär samma summa
              som den förra, socialdemokratiska, regeringen var beredd att göra.
              Men det är viktigt att ange den korrekta summan, det vill säga
              490 miljoner kronor, och inte 500 miljoner som Lena Adelsohn Liljeroth
              och Jan Björklund säger. Av de 490 miljoner kronorna följde 140
              miljoner med idrottens studie-, bildnings- och utbildningsverksamhet,
              Sisu, när de gick över till Riksidrottsförbundet. Återstoden blev
              350 miljoner som de övriga studieförbunden och folkhögskolorna
              ska dela på.
            </seg>
            <seg n="c6bda7d4">
              Mina frågor till Anders Åkesson blir dels om min redovisning
              av siffrorna är korrekt, dels om han kan förklara varför de båda
              statsråden försöker blåsa upp siffrorna på detta sätt.
            </seg>
            <seg n="7bce07c2">
              Fru talman! Jag yrkar bifall till reservation 2 som handlar om
              vem som ska ha huvudansvaret för amatörkulturen. Vänsterpartiet
              anser att det behövs en särskild utredning som får i uppdrag att
              se över frågan om det övergripande ansvaret för amatörkultursektorn.
            </seg>
            <seg n="2e1950e2">
              Amatatörkulturen är en stor folkrörelse med ca 750 000 medlemmar
              i körer, teaterföreningar, hembygdsföreningar och mycket mer.
              Amatörkulturens samrådsgrupp, Ax, består av 16 medlemsorganisationer.
              Ax bildades 1996 och har sedan dess arbetat för uppvärdering av
              amatörkultur i kultur- och folkrörelsepolitiken. Regering och
              riksdag har uttryckt erkännande, men det saknas fortfarande konkreta
              åtgärder.
            </seg>
            <seg n="5b13c7f0">
              Vänsterpartiet vill stärka amatörkulturverksamheten med ytterligare
              25 miljoner kronor. Vi motiverar vårt förslag med att dels har
              inte anslaget uppräknats med anledning av löne- och prisökningar,
              dels handlar det om att få medel till utvecklings- och samordningsverksamhet.
            </seg>
            <seg n="0413ee7a">
              Varken Folkbildningsrådet, Kulturrådet eller Ungdomsstyrelsen
              vet vilket organ inom staten som ska ha huvudansvaret för amatörkulturen.
              Vänsterpartiet menar att det är viktigt att amatörkulturen synliggörs
              och erkänns. Så blir det om amatörkulturens verksamheter redovisas
              i statistik och får del av de offentliga medlen. Det är hög tid
              att klarlägga var huvudansvaret för amatörkulturen ska ligga,
              och för att göra det behövs, som sagt, en egen utredning.
            </seg>
            <seg n="58cd8774">
              Fru talman! Jag ställde en interpellation till kulturministern
              i december förra året. Hon besvarade den i år, närmare bestämt
              i februari. Svaret var då detsamma som i betänkandet: Regeringskansliet
              bereder frågan.
            </seg>
            <seg n="efcf3412">
              Kan Anders Åkesson förklara varför regeringen dröjer med ett
              beslut? Kommer amatörkulturen att bakas in i den aviserade kulturpolitiska
              utredningen?
            </seg>
            <seg n="d8160a3e">
              Amatörkulturens samrådsgrupp redovisade vid sitt besök i kulturutskottet
              den 12 april att fem av riksdagens sju partier säger ja till en
              utredning om amatörkulturens ställning, ansvar och utveckling.
              De som inte svarade ja var Anders Åkessons centerparti, men man
              svarade i enkäten att man kunde överväga att en sådan utredning
              tillsattes.
            </seg>
            <seg n="e3315e22">
              Folkpartiet däremot hade ingen ståndpunkt men instämde i att
              ansvaret för amatörkulturen är oklart. Här finns ett brett parlamentariskt
              stöd för en utredning. Jag vill därför fråga Anders Åkesson om
              det är hans parti och kanske Folkpartiet som förhalar att den
              starkt efterfrågade utredningen tillsätts.
            </seg>
            <seg n="3523830b">
              Fru talman! Jag vill också ta upp frågan om hur den här förstärkningen
              på 5 miljoner kronor till amatörkulturens centrala organisationer
              behandlades i 2007 års budget. Den nya regeringen antog den gamla
              regeringens förslag till anslagshöjning med 5 miljoner. Man kan
              säga att samtliga partier i riksdagen stöder och ställer sig bakom
              den förstärkningen. Vi kunde alla glädjas åt att miljonerna fördelades
              av Kulturrådet förra månaden.
            </seg>
            <seg n="2d11ea39">
              Fru talman! Kulturutskottet var mellan den 6 och den 8 maj inbjudet
              till Västmanland. Jag vill även i kammaren framhålla att det är
              nyttigt att ta del av hur man runt om i landet utvecklar kulturen.
              Jag vill i det här sammanhanget särskilt redogöra för amatörkulturens
              situation i Västmanlands län som jag tror är ganska representativt
              för hela landet.
            </seg>
            <seg n="3470ecda">
              Teater Västmanland tog upp amatörkulturens villkor genom att
              redogöra för hur amatörteaterns ekonomi såg ut. Amatörteaterföreningarna
              för en ständig kamp för att klara sin ekonomi. Trots att de har
              en växande verksamhet har inte kommunerna skrivit upp sina bidrag
              i samma utsträckning som hyror, löner, uppföranderätter och produktionskostnader
              har ökat. Stödet från studieförbunden har minskat. Stödet från
              landstinget har stått stilla.
            </seg>
            <seg n="5fb11ca5">
              En amatörteaterförening i Västerås, Teater Oliver, har blivit
              uttagen som svensk representant till en världsfestival. I år är
              festivalen förlagd till Sydkorea. Föreningen arbetar febrilt för
              att kunna finansiera resan tur och retur till Sydkorea. Tiggarbrev
              och uppvaktningar har de producerat, hittills utan resultat. Kulturrådet
              ger heller inga bidrag till resekostnaderna. De ger bara stöd
              till professionell teater. Den här redovisningen tydliggör hur
              den ekonomiska situationen är för amatörkulturen i dag.
            </seg>
            <seg n="f4e09b04">
              Fru talman! Alla partier säger sig stödja amatörkulturen, men
              när man kommer till konkreta åtgärder lyser de alltför ofta med
              sin frånvaro. Tidigare har jag fått för mig att Centerpartiet
              värderade amatörkulturen särskilt mycket. Men i dag vet jag och
              många med mig inte var Centerpartiet står i dessa viktiga frågor.
              Vad kommer Anders Åkesson att kunna bidra med för att amatörkulturen
              ska få bättre ekonomiska villkor?
            </seg>
            <seg n="431a93e7">
              Fru talman! Som jag tidigare nämnde redogjorde amatörkulturens
              samrådsgrupp vid sitt besök i kulturutskottet för sina tre punkter
              för rättvisa. Den första punkten handlade om frågan: Måste pengar
              till amatörkulturen gå via studieförbunden? De som utövar amatörkulturverksamhet
              som inte kanaliseras vid studieförbunden eller ungdomsorganisationerna
              har sämre förutsättningar att få bidrag eller riskerar att helt
              bli utan. Den andra punkten har rubriken Åldersintegration straffbart!?
              Amatörkulturen organiserar människor oberoende av ålder, kön eller
              etnisk bakgrund. Om ungdomar tillhör ett ungdomsförbund och utövar
              amatörkultur får de bidrag dels till ungdomsförbundet, dels till
              själva verksamheten. Men om samma ungdomar utövar amatörkulturverksamhet
              i en kulturorganisation som har verksamhet från låt oss säga noll
              till nittio år får de inte ungdomsbidrag.
            </seg>
            <seg n="f56314a8">
              Jag har erfarenhet av att ha varit med i en åldersintegrerad
              verksamhet. I mitt fall handlade det om just amatörteater. Vi
              som stod på scen var från ett par månader gamla och jag tror att
              de äldsta var mellan 80 och 90 år. En intressant bieffekt i sammanhanget
              var att distriktssköterskan i samhället beskrev att hälsan hos
              de i 80-årsåldern som deltog i amatörteatern hade förbättrats
              betydligt.
            </seg>
            <seg n="752957bf">
              Fru talman! Vänsterpartiet vill ha en ny stödform till föreningar
              med generationsövergripande verksamhet. Den tredje punkten som
              Ax tog upp var rättvisa skatteregler. Där kan jag kortfattat uttrycka
              mig som så att det naturligtvis ska vara rättvist mellan idrotten
              och kulturen när det gäller skattereglerna.
            </seg>
            <seg n="99e7022d">
              Det här var några punkter som utredningen gärna skulle kunna
              få innehålla tillsammans med att man gjorde en redovisning på
              nationell nivå för vem som ska ha huvudansvaret.
            </seg>
          </u>
          <note type="speaker" n="0fb8a16a">
            Anf. 167 GUNILLA CARLSSON I HISINGS BACKA (s):
          </note>
          <u who="gunilla_carlsson_6d0f9e" xml:id="i-791206abfd13d166-0" n="a857e306">
            <seg n="423958ce">
              Fru talman! För oss socialdemokrater har folkbildningen en lika
              viktig plats i vårt samhälle i dag som den hade för över hundra
              år sedan. Naturligtvis har den utvecklats utifrån hur samhället
              har förändrats, men dess grund ligger i den svenska bildningstraditionen.
              Folkbildningen har än i dag med sin pedagogik och sitt sätt att
              möta människor en unik möjlighet att bidra till att minska kunskaps-
              och klassklyftorna och att få fler att vara med och påverka sin
              egen situation, men även samhället i stort.
            </seg>
            <seg n="8905ad9e">
              Att det är ett populärt sätt att lära kan vi se av de siffror
              över antalet deltagare som redovisas från Folkbildningsförbundet.
              Studiecirkeln är den vanligaste verksamheten. Varje år arrangeras
              ungefär 310 000 studiecirklar runt om i landet med totalt ca 2,5
              miljoner deltagare.
            </seg>
            <seg n="98fdfaa4">
              Man anordnar ungefär 220 000 kulturarrangemang med mer än 15
              miljoner besökare eller deltagare. Detta visar på en stor och
              bred verksamhet som genomförs runt om i hela landet. Det visar
              också på den folkliga förankring som folkbildningen har i Sverige.
            </seg>
            <seg n="5554ff10">
              Vi har i kulturutskottet en bred politisk samsyn på vikten av
              folkbildning. Det parti som skiljer ut sig är Moderaterna. Det
              har de gjort tidigare, och det gör de än i dag senast i sitt eget
              kulturpolitiska program.
            </seg>
            <seg n="ef52449e">
              Allra bäst tycker jag att det hade varit om Moderaterna här i
              kammaren i dag hade kunnat klargöra var de står i fråga om folkbildningen.
              Det är nog många inom folkbildningens verksamhet som är intresserade
              av att veta det. Moderaterna själva säger ju att deras kulturpolitiska
              program är ett program för att stimulera den kulturpolitiska debatten.
              Då hade det ju varit en fördel om de också hade valt att vara
              med i debatten. Det kanske var tänkt att vi andra skulle ha en
              debatt om deras program och att Moderaterna själva passivt skulle
              titta på.
            </seg>
            <seg n="ec886711">
              Jag är glad att Anne Marie Brodén från Moderaterna inledde debatten
              i dag med en kort sammanfattning av dagens betänkande.
            </seg>
            <seg n="aa10b471">
              Det hade ju varit roligt att också få se några initiativ inom
              kulturområdet som är framåtsyftande och inte som i dag tar flera
              steg tillbaka.
            </seg>
            <seg n="d3d5227c">
              Än så länge ger de vika för er andra borgerliga partier vad gäller
              folkbildningspolitiken. Det är inte utan att jag känner en stor
              oro för vad som kanske komma skall. Att ni andra skulle få Moderaterna
              att ändra sin syn på folkbildningen tror i alla fall inte jag.
            </seg>
            <seg n="8fb64a04">
              Fru talman! I dag har vi att debattera ett betänkande som behandlar
              åtta motionsyrkanden om folkbildning som är väckta under allmänna
              motionstiden 2006. Där har vi socialdemokrater valt att lämna
              en reservation och ett särskilt yttrande tillsammans med Vänsterpartiet.
              I det särskilda yttrandet vill vi tydligt framföra vår syn på
              folkbildningens betydelse.
            </seg>
            <seg n="3593ff26">
              Vi vet att folkbildningen gör skillnad. Den ger möjlighet för
              människor att lära sig mer och att utvecklas. Genom studiecirkeln,
              kulturprojekten och genom folkhögskolornas verksamhet uppstår
              mängder med möten mellan människor. Det är möten som i en tid
              som vår kanske betyder mer än någonsin när kraven på den enskilde
              är högt ställda.
            </seg>
            <seg n="8411c5bb">
              Men vi vill också lyfta fram vikten av folkbildningens frihet.
              Precis som deltagandet i folkbildningen är fritt och frivilligt
              behöver en god folkbildning vara befriad från pekpinnar och tvång.
              Syftet med statens bidrag till folkbildningen bör fortsatt vara
              att utveckla och förstärka, inte att styra och begränsa.
            </seg>
            <seg n="26950143">
              Vi lyfter fram detta på grund av den syn som vi vet att Moderaterna
              har på folkbildningen. De anser att det är vi som politiker som
              ska tala om vad som ska vara folkbildning eller inte, att vi politiker
              ska säga att vi tycker att det är okej att man ska få statsbidrag
              till en viss studiecirkel men inte till en annan. Detta tycker
              vi inte är politikernas sak att styra. Detta ska folkbildningen
              själv avgöra utifrån statens syfte om bidrag till folkbildningen.
            </seg>
            <seg n="665c5858">
              Vår reservation tillsammans med Vänsterpartiet handlar om det
              gemensamma ansvaret som vi tycker att staten, kommunerna, landstingen
              och huvudmännen har för stödet till folkbildningen. Det är precis
              som majoriteten i utskottet skriver, nämligen att kommunerna och
              landstingen själva har att bestämma över vilket stöd som man vill
              ge.
            </seg>
            <seg n="0eebc74e">
              Men i den proposition som lades på riksdagens bord under den
              förra mandatperioden, och som vi också beslutade om då, lyftes
              denna fråga fram. Det sades i propositionen att folkbildningen
              är en gemensam angelägenhet för staten, landstingen, kommunerna
              och huvudmännen och att man från regeringens sida skulle ta initiativ
              till överläggningar med Sveriges Kommuner och Landsting om betydelsen
              av ett gemensamt ansvar för folkbildningen. Detta beslutade vi
              om i riksdagen. Och det fanns inga delade meningar om det då.
            </seg>
            <seg n="7f00a6cd">
              I likhet med det som folkbildningsminister Jan Björklund sade
              i en interpellationsdebatt i kammaren i december förra året svarade
              den borgerliga majoriteten i utskottet att den inte har för avsikt
              att ta initiativ till överläggningar med Sveriges Kommuner och
              Landsting eller kommentera nivån på de bidrag som kommuner och
              landsting ger till folkbildningen. Detta svar är vi inte nöjda
              med.
            </seg>
            <seg n="05975d50">
              Fru talman! Vi beslutade i denna kammare att man skulle ta initiativ
              till en dialog. Och jag tycker att det är anmärkningsvärt att
              den nya regeringen inte fullföljer de beslut som har fattats här
              i Sveriges riksdag. Därför yrkar jag bifall till reservation 1.
            </seg>
          </u>
          <note type="speaker" n="11b3ff38">
            Anf. 168 ANDERS ÅKESSON (c):
          </note>
          <u who="anders_akesson_461949" xml:id="i-d9d69e80b9960fea-0" n="7f282e24">
            <seg n="4e797c4d">
              Fru talman! Det var väldigt många frågor från Siv Holma, och
              de får vi möjligen hantera i ett replikskifte.
            </seg>
            <seg n="f5218992">
              Jag kan notera att Gunilla Carlsson har gått från att vara sömnlös
              till att vara orolig, och det är ett steg framåt. När vi tidigare
              diskuterade folkbildning kopplad till kulturpolitik var oron större.
              Låt mig, fru talman, initialt säga att den majoritet som fattar
              beslut i utskott, regering och riksdag består av fyra partier
              i en allians. Man kan givetvis skapa de spöken som man själv vill
              genom att dissekera och plocka delar från alliansregeringens olika
              partier. Men det är klart att den politik som vi driver och för
              fram i kammaren är den som också tar sig uttryck i betänkanden
              från utskott, i beslut i kammaren och i beslut i regeringen. Så
              är det ju, och det känner säkert Gunilla Carlsson till.
            </seg>
            <seg n="6184cbfb">
              Fru talman! Jag ska för ett ögonblick återgå till folkbildningen
              och belysa dess roll i samhällsbygget. Jag vill påstå att synen
              på civilsamhällets roll är avgörande för utvecklingen av demokratin
              i hela vårt samhälle. Vi lever i en tid med ett minskat deltagande
              i och färre som engagerar sig i politiken. Min tro är att vitaliseringen
              av demokratin måste ske lokalt. Det är bland deltagare i lokala
              föreningar, i nätverk, i lokala utvecklingsgrupper, i aktionsgrupper
              och i studiecirklar som ett brett medborgerligt samhällsengagemang
              kan växa. Studieförbunden och folkbildningen är därför en av civilsamhällets
              allra viktigaste aktörer, då inte minst för människor som av olika
              anledningar lever i utsatta livssituationer. Bildningssträvanden
              i civilsamhället är också av stor betydelse för både skapande
              och fördelning av samhällets tillväxt. Ur ett demokratiskt perspektiv,
              ur civilsamhällets perspektiv, är det därför en väldigt klok politik
              och en väldigt tydlig signal om folkbildningens fortsatta betydelse
              i ett modernt samhälle att riksdag och regering har fattat beslut
              om att väldigt kraftigt öka stödet till folkbildningsorganisationerna
              i landet.
            </seg>
            <seg n="3e749ff1">
              Fru talman! Jag vill också hävda att studieförbund och folkhögskolor
              är viktiga aktörer för att kulturlivet ska leva lokalt runt om
              i hela landet och erbjuda både mångfald och hög kvalitet. Man
              skulle kunna uttrycka det som att folkbildningsorganisationerna
              vid sidan av annan lokal och regional organisationsstruktur är
              en del av det som man kan kalla en regional och lokal infrastruktur
              som möjliggör de nationella kulturpolitiska strävandena som vi
              fattar beslut om här i kammaren. Utan en mycket stor andel ideellt
              arbete, bland annat kanaliserat genom folkbildningsorganisationer,
              skulle det för nationella institutioner som Riksteatern med flera
              vara svårt, för att inte säga omöjligt, att fullgöra sina uppdrag.
            </seg>
            <seg n="984e3859">
              Det statsbidrag som riksdag och regering har fattat beslut om,
              avsett för folkbildningen, syftar till att ge dessa goda förutsättningar
              att, utifrån folkbildningens egna värderingar och väldigt höga
              kvalitetsambitioner, arbeta långsiktigt med inriktning på egna
              mål och med hög kvalitet, att stärka människors kunskap, självtillit
              och delaktighet i demokrati och samhällsliv, att skapa möten mellan
              människor med bakgrund i olika länder, olika kulturer och olika
              livssituationer och att vända sig till och engagera människor
              som inte har samma förutsättningar som andra att ta del av det
              som samhället erbjuder och folkbildningsverksamheten.
            </seg>
            <seg n="ec7cd29d">
              Fru talman! Jag tycker att det betänkande som kulturutskottets
              majoritet har lagt fram i riksdagen för beslut mycket väl svarar
              upp mot de ambitioner som Centerpartiet och alliansregeringen
              har med folkbildningen, och jag yrkar därför bifall till förslaget
              i kulturutskottets betänkande 10 om folkbildningsfrågor.
            </seg>
          </u>
          <note type="speaker" n="b3e10472">
            Anf. 169 GUNILLA CARLSSON I HISINGS BACKA (s) replik:
          </note>
          <u who="gunilla_carlsson_6d0f9e" xml:id="i-791206abfd13d166-1" n="a857e306">
            <seg n="226d83fd">
              Fru talman! Jag tog i mitt anförande upp vår reservation om att
              vi här i riksdagen under den förra mandatperioden beslutade om
              att man skulle ta initiativ till en dialog med Sveriges Kommuner
              och Landsting. I betänkandet som vi behandlar i dag säger den
              borgerliga utskottsmajoriteten att man inte tänker fullfölja detta
              beslut. Då undrar jag vilka andra punkter i den proposition som
              vi beslutade om under den förra mandatperioden som den borgerliga
              utskottsmajoriteten inte tänker genomföra. Är det satsningen på
              att få fler unga inom folkbildningen, eller är det kulturverksamheten?
              Jag tycker att det hade varit bra om Anders Åkesson hade varit
              tydlig i debatten i dag med vad man egentligen tycker.
            </seg>
            <seg n="3c8ccd06">
              Men jag undrar också över hur Anders Åkesson ser på det inlägg
              som hans egen partikamrat Birgitta Sellén, som också är vice talman,
              höll då hon faktiskt frågade mig om vad som händer i frågan om
              att starta dialogen med Sveriges Kommuner och Landsting. Hon säger
              också att hon är väldigt oroad över just hur kommuner och landsting
              drar ned på bidragen till folkbildningen.
            </seg>
          </u>
          <note type="speaker" n="7b736275">
            Anf. 170 ANDERS ÅKESSON (c) replik:
          </note>
          <u who="anders_akesson_461949" xml:id="i-d9d69e80b9960fea-1" n="7f282e24">
            <seg n="9321eb0c">
              Fru talman! Jag tror att Birgitta Sellén liksom jag brinner för
              folkbildningen och är mycket engagerad och därmed ställer frågan
              i syfte att utveckla en dialog men att Birgitta Sellén liksom
              jag och Gunilla Carlsson har en oerhört stor respekt för det kommunala
              självstyret. Det uttrycktes också väl i den proposition som riksdagen
              fattade beslut om.
            </seg>
            <seg n="bac2d65a">
              Det finns former för dialog mellan stat, kommuner, landsting,
              folkbildningsråd etcetera, där intressenterna finns och där det
              som jag bedömer det är fullt möjligt att ta upp frågan. Dessutom
              har folkbildningsorganisationerna själva på olika sätt, både innan
              och efter att beslut angående propositionen fattades i kammaren,
              aktualiserat behovet av resursförstärkning och dialog mellan olika
              aktörer, lokala, regionala och statliga. Så frågan är på intet
              sätt ny, Gunilla Carlsson. Jag tror att den kommer att leva.
            </seg>
          </u>
          <note type="speaker" n="2d94f9f3">
            Anf. 171 GUNILLA CARLSSON I HISINGS BACKA (s) replik:
          </note>
          <u who="gunilla_carlsson_6d0f9e" xml:id="i-791206abfd13d166-2" n="a857e306">
            <seg n="09470384">
              Fru talman! Det är alldeles riktigt som Anders Åkesson säger:
              Frågan är inte ny. Din partikamrat Birgitta Sellén tog kanske
              upp den i debatten för att hon tyckte att det var en angelägen
              fråga. Det var också därför man hade med den i propositionen.
              Vi i utskottet ställde oss bakom det som den förra regeringen
              sade: att man skulle ta initiativ till en dialog för att frågan
              var viktig.
            </seg>
            <seg n="6b564efa">
              Därför blir jag förvånad när dagens utskottsmajoritet ställer
              sig bakom det som folkbildningsminister Jan Björklund lyfte fram
              i interpellationen: att han inte tänker ta initiativ till någon
              dialog. Jag tycker att det är anmärkningsvärt. Precis som jag
              sade i mitt anförande har vi beslutat om propositionen och att
              det ska införas en dialog. Jag tycker att det är anmärkningsvärt
              att den nya utskottsmajoriteten inte tycker att det är viktigt
              att följa de beslut som fattas i kammaren.
            </seg>
            <seg n="6b8c0cc7">
              Jag vill också fråga Anders Åkesson om han och Centerpartiet
              tycker att folkbildningen även fortsättningsvis ska vara fri från
              staten. Jag undrar om du här i kammaren i dag kan lova att inte
              rösta för att vi politiker ska bestämma vilka kurser inom folkbildningen
              som ska få bidrag och inte.
            </seg>
          </u>
          <note type="speaker" n="7dbb2d0f">
            Anf. 172 ANDERS ÅKESSON (c) replik:
          </note>
          <u who="anders_akesson_461949" xml:id="i-d9d69e80b9960fea-2" n="7f282e24">
            <seg n="86861cac">
              Fru talman! Jag upprepar, Gunilla Carlsson, att det finns forum
              för dialog mellan primärkommuner, landstingskommuner och stat
              även avseende folkbildningsverksamhet. Jag utgår från att man
              i mån av behov tar upp frågan där, eftersom kloka företrädare
              från samtliga aktörer är inblandade. Respekten för det primärkommunala
              och landstingskommunala självstyret är måhända större i den här
              regeringen än i den förra. Det kan möjligtvis ta sig ett sådant
              uttryck.
            </seg>
            <seg n="8e665fcf">
              Detta är inte det enda beslut fattat av den förra riksdagsmajoriteten
              som den nya riksdagsmajoriteten ändrar på, så det är väl heller
              ingen större chock. Men nu söker oppositionen spöken att hänga
              upp skrämselpropaganda kring. Den nya riksdagsmajoriteten och
              den nya regeringen har kraftfullt ökat resurserna till folkbildningen.
              Därför kan man inte skrämmas med det, utan försöker misstänkliggöra
              oss genom att hävda att vi inte vill föra en dialog.
            </seg>
            <seg n="fbf8948b">
              Det finns forum för att föra dialogen. Jag är övertygad om att
              den kommer upp. Jag är övertygad om att folkbildningsorganisationerna
              själva kommer att lyfta fram den. Jag är inte fullt så bekymrad
              som Gunilla Carlsson över detta.
            </seg>
            <seg n="f8844c7a">
              Avslutningsvis vill jag svara på frågan om folkbildningens frihet
              från statlig styrning. Jag har, till skillnad från Gunilla Carlsson,
              inte noterat någon ändrad ambition i det avseendet. Folkbildningen
              är fri. Den har en relation till samhället. Den är viktig i civilsamhället.
              Jag har inte uppfattat någon som helst signal som skulle tyda
              på motsatsen. Jag fortsätter att sova gott om nätterna.
            </seg>
          </u>
          <note type="speaker" n="9af5eb0c">
            Anf. 173 SIV HOLMA (v) replik:
          </note>
          <u who="siv_holma_28bf5d" xml:id="i-7d5f5df733371495-1" n="11d8985f">
            <seg n="2e233393">
              Fru talman! Jag ställde en del frågor i mitt anförande. Vad jag
              förstod av Anders Åkesson ville han svara på dem i replikskiftet.
            </seg>
            <seg n="92f82830">
              Den första fråga jag ställde handlade om redovisningen av siffrorna.
              Det ska vara 490 i stället för 500 miljoner om man ger en korrekt
              beskrivning och så vidare jag ska inte återupprepa allt jag sade.
              Jag frågade vad Anders Åkesson trodde att det berodde på att statsråden,
              både folkbildningsministern och kulturministern, vill blåsa upp
              siffrorna.
            </seg>
            <seg n="c93adb76">
              Den andra frågan, som kanske har större betydelse i sammanhanget,
              är varför det dröjer med besked om utredningen om vem som ska
              ha ansvar för amatörkulturen. Jag ställde också frågan om amatörkulturen
              kommer att bakas in i den aviserade kulturpolitiska utredningen.
            </seg>
            <seg n="88711d35">
              Beror dröjsmålet på att Centerpartiet i enkäten sade att de eventuellt
              kunde tänka sig att tillsätta en utredning? Är det sådana faktorer
              som gör att vi har fått vänta så länge på ett besked?
            </seg>
          </u>
          <note type="speaker" n="240ae9e0">
            Anf. 174 ANDERS ÅKESSON (c) replik:
          </note>
          <u who="anders_akesson_461949" xml:id="i-d9d69e80b9960fea-3" n="7f282e24">
            <seg n="29aff580">
              Fru talman! Sifferexercisen tror jag att Siv Holma har rätt i.
              Det är väl 490 som är anslaget. Frågan varför statsråden möjligen
              rör sig i andra sfärer tycker jag att Siv Holma kan ställa till
              statsråden. Det finns instrument för det i kammaren genom interpellationer
              och enkla frågor. Jag kan faktiskt inte svara för dem.
            </seg>
            <seg n="a136d013">
              Amatörkulturens roll har vi fått belyst vid en uppvaktning i
              utskottet. Man uttryckte då också viss förnöjsamhet över resursförstärkningen
              på 5 miljoner, vill jag minnas.
            </seg>
            <seg n="c0a32a69">
              Jag vet att Siv Holma i en interpellationsdebatt här i kammaren
              med kulturminister Lena Adelsohn Liljeroth fått rätt hyggliga
              svar om kulturministerns och departementets syn på amatörkulturen.
              Jag utgår från att den kommer att bli föremål för genomgång och
              intresse i den kulturpolitiska genomlysningen. Amatörkulturen
              är en viktig del av kulturlivet i samhället och den kulturpolitiska
              genomlysningen eller utredningen avser ju att ta upp kulturpolitiken,
              så det vore lustigt om man gjorde en kulturpolitisk genomlysning
              och undantog amatörkulturen.
            </seg>
          </u>
          <note type="speaker" n="b9397ec9">
            Anf. 175 SIV HOLMA (v) replik:
          </note>
          <u who="siv_holma_28bf5d" xml:id="i-7d5f5df733371495-2" n="11d8985f">
            <seg n="1a674ecc">
              Fru talman! Det var intressant att få upplysningen att frågan
              om vem som ska ha huvudansvaret för amatörkulturen kommer att
              behandlas just i den kulturpolitiska utredningen. Jag tycker att
              det hade varit förnämligt om man hade kunnat tillsätta en utredning
              om vem som ska ha huvudansvaret för amatörkulturen ganska snabbt.
            </seg>
            <seg n="baeb1eb2">
              Jag sade också i mitt anförande att det finns ett stort och brett
              stöd för att göra en utredning. Fem av riksdagens sju partier
              har sagt ja till en sådan. De två som inte har sagt ja tycker
              jag ändå har varit relativt öppna för detta, eftersom det varit
              oklart vem som ska ha ansvaret för amatörkulturen.
            </seg>
            <seg n="f0c59c06">
              Jag har en viss förståelse för det här eftersom regeringen är
              relativt ny, men jag tyckte samtidigt att frågan var av stor dignitet.
              Den hade enkelt kunnat lösas genom att man tillsatt en utredning
              och fått den ordning som behövs.
            </seg>
            <seg n="c8156880">
              Jag skulle vilja ställa en annan fråga också, som kanske inte
              direkt berör det här. Jag är intresserad av hur Centerpartiet
              ser på amatörkulturen. Förut har jag uppfattat det som att Centerpartiet
              värderar amatörkulturen mycket högt. Det skulle vara intressant
              att höra hur Anders Åkesson och Centerpartiet ser på amatörkulturen
              i framtiden.
            </seg>
          </u>
          <note type="speaker" n="efeb2b2a">
            Anf. 176 ANDERS ÅKESSON (c) replik:
          </note>
          <u who="anders_akesson_461949" xml:id="i-2a4632f095e2ba5d-0" n="7f282e24" next="i-ae265fdf7ade4dbc-0">
            <seg n="e31715dd">
              Fru talman! Vi börjar med den sista frågan. Det är inga konstigheter
              med amatörkulturen. Den är en av många viktiga aktörer för ett
              gott civilsamhälle, Siv Holma. Jag noterade i Siv Holmas inlägg
              att hon efterlyste skatteregler som var mer gynnsamma bland annat
              för amatörkulturen. Det är bra, för då ansluter sig Siv Holma
              till samma synsätt som allianspartierna vad gäller synen på att
              likabehandla kultur och idrott i skattereglerna. Det gläder mig
              att Siv Holma är med i den kampen. Det hade blivit verklighet
              hur eller hur, men nu blir det en ännu större riksdagsmajoritet
              bakom.
            </seg>
            <seg n="457eaa7b">
              Vi har inga problem med amatörkulturen, men vi vill utreda den
              i sitt sammanhang när vi gör den stora kulturpolitiska genomlysningen.
              Amatörkulturen är en del av de instrument som finns. Vi vill inte
              se det som att staten ska styra amatörkulturen, utan snarare se
              vilka aktörer det finns på den kulturella marknaden, om jag får
              använda uttrycket, som totalt sett ger ett gott samhälle. Det
              behöver inte innebära att det är staten som styr och ställer,
              men jag tycker att staten ska ha en väldig respekt för ett underifrånperspektiv
              också vad gäller kultur som möter de ambitioner och de ansträngningar
              som staten har. Jag tog i mitt anförande upp exemplet med Riksteatern
              och deras sannolika tillkortakommande om det inte fanns en mycket
              utbredd struktur med ideellt arbete, en organisationsstruktur
              lokalt och regionalt som kunde möta dessa ambitioner. Man kanske
              ska se på amatörkulturen på samma sätt.
            </seg>
            <seg n="31c9417d">
              Men låt oss se, Siv Holma, när utredningsarbetet sätter i gång.
              Låt oss se det tvärsektoriellt, och låt oss undvika de stuprör
              som vi har haft så mycket av under så lång tid.
            </seg>
          </u>
          <note n="2bfc60f9">
            Anf. 177 ANNE MARIE BRODÉN (m):
          </note>
          <u who="anders_akesson_461949" xml:id="i-ae265fdf7ade4dbc-0" n="7f282e24" prev="i-2a4632f095e2ba5d-0">
            <seg n="0e6a5278">
              Fru talman! Jag tänkte bara kort bemöta Gunilla Carlsson genom
              att påminna om det jag sade om betydelsen av folkbildningen när
              jag inledde debatten. Där har vi i alliansen kommit överens om
              att en företrädare representerar oss alla.
            </seg>
            <seg n="2505fbad">
              Men jag vill ändå gå upp och prata om Moderaternas program. Jag
              är glad att du läser Kulturen 2.0 eftersom det verkligen är ett
              inlägg i den kulturpolitiska debatten. Där lyfter vi fram folkbildningens
              betydelse på olika sätt, och vi diskuterar även kvalitetsfrågan.
            </seg>
            <seg n="85800ae1">
              Statsbidraget till folkbildningen är 2,7 miljarder och den nya
              regeringen förstärker dessutom med 490 miljoner nästan ½ miljard.
              Det är en fantastisk satsning och en fantastisk ökning. Men det
              innebär ju inte att vi inte också vill ha en kvalitetsdiskussion.
              Vi lyfter fram detta i vårt program. Även en motionär från Socialdemokraterna
              lyfter fram den diskussionen: Hur ska vi se på folkbildningen?
              Ska vi titta på kvantitet eller på kvalitet? Det är en jätteviktig
              diskussion, och vi moderater är gärna med och fortsätter att diskutera.
            </seg>
            <seg n="04c877ed">
              Men som sagt: Vi är helt överens i alliansen om att folkbildningen
              är viktig.
            </seg>
          </u>
          <note type="speaker" n="d1835e92">
            Anf. 178 GUNILLA CARLSSON I HISINGS BACKA (s) replik:
          </note>
          <u who="gunilla_carlsson_6d0f9e" xml:id="i-bcda41e1951557cf-0" n="a857e306" next="i-318debc796a516fd-0">
            <seg n="61774c79">
              Fru talman! Vad härligt jag fick upp Anne Marie Brodén och Moderaterna
              i debatten om folkbildningen. Man kan väl säga att det var mitt
              syfte när jag tryckte till lite. Jag tycker nämligen att ni måste
              ta lite ansvar i alliansen. Jag förstår att ni ska samarbeta och
              komma överens, men ni måste väl också i varje parti ta ansvar
              för den politik ni driver. Eller är det så att ni har bildat ett
              gemensamt parti? I så fall får ni fundera på hur ni ska gå till
              val nästa gång, under en och samma partibeteckning.
            </seg>
            <seg n="690dda43">
              Jag tycker faktiskt att ni måste ta ansvar för de politiska inlägg
              som ni gör i respektive parti. Det jag lyfte fram var ju Moderaternas
              syn på folkbildning. Vi hade debatter om folkbildningen här i
              kammaren under den förra mandatperioden också, och jag har stått
              här och debatterat med den nuvarande kulturministern Lena Adelsohn
              Liljeroth om hennes syn på folkbildning. Den är inte likadan som
              de andra borgerliga partiernas syn, utan man talar om att man
              ska kunna ifrågasätta vilka studiecirklar som ska ha bidrag. Man
              har i debatten sagt: Vi tycker inte att man ska ge statliga bidrag
              till den typ av studiecirklar som betecknas som hobbyverksamhet
              och hobbycirklar.
            </seg>
            <seg n="45a1678b">
              Det är klart att jag då ifrågasätter om det är vi politiker som
              ska stå här och tala om att vi tycker att en viss studiecirkel
              ska få statsbidrag medan en annan studiecirkel inte ska få det.
              Borde det inte vara folkbildningen själv som utifrån de syften
              vi tar beslut om här i riksdagen också ska bestämma vilka ämnen
              man ska ha i studiecirkelverksamheten?
            </seg>
          </u>
          <note n="c88005ce">
            Anf. 179 ANNE MARIE BRODÉN (m) replik:
          </note>
          <u who="gunilla_carlsson_6d0f9e" xml:id="i-318debc796a516fd-0" n="a857e306" prev="i-bcda41e1951557cf-0">
            <seg n="84265ae0">
              Fru talman! Först måste jag göra Gunilla Carlsson besviken och
              säga att vi samarbetar bra. Vi är en allians, och vi är ett underlag
              för regeringen där vi pratar oss samman. Vi diskuterar på olika
              sätt och har kommit fram till den största satsningen som jag tror
              någonsin har gjorts när det gäller folkbildningen. Det talar väl
              sitt tydliga språk att Moderaterna är en del i detta arbete.
            </seg>
            <seg n="a712d59c">
              Det är självklart att det är Folkbildningsrådet, studieförbunden
              och folkhögskolorna själva som ska bedriva ett kvalitetsarbete.
              Men när vi delar ut väldigt mycket i statsbidrag är det ändå rimligt
              att diskutera frågan om kvalitet kontra kvantitet. Eftersom jag
              vet att du, Gunilla Carlsson, själv har jobbat på studieförbund
              så vet du ju hur dessa diskussioner går där. Jag tror att det
              är oerhört angeläget att fortsätta den debatten och diskussionen.
              Den är inte ny för den här regeringen utan fanns också under den
              förra regeringens tid.
            </seg>
            <seg n="c4f8334c">
              I betänkandet ser man hur Folkbildningsrådet jobbar med kvalitetsfrågan,
              och då är det ju tydligt att ett sådant behov finns. Annars hade
              man inte gjort det.
            </seg>
            <seg n="f515ba45">
              Jag har stämt träff med den nya ordföranden i Folkbildningsrådet
              under en av de kommande veckorna för att lyssna på hur deras arbete
              fortgår när det gäller detta. Jag tror att det är angeläget att
              också Gunilla Carlsson och övriga partier funderar på hur man
              ska jobba med detta och lyssna på dem som kan. Men jag tycker
              inte att man ska säga att allt är okej och att vi inte ska ha
              någon kvalitetsdiskussion. Jag tycker det är mycket märkligt att
              komma fram till det.
            </seg>
          </u>
          <note type="speaker" n="c9f1a258">
            Anf. 180 GUNILLA CARLSSON I HISINGS BACKA (s) replik:
          </note>
          <u who="gunilla_carlsson_6d0f9e" xml:id="i-bcda41e1951557cf-1" n="a857e306" next="i-318debc796a516fd-1">
            <seg n="86b421de">
              Fru talman! Om du, Anne Marie Brodén, hade läst folkbildningspropositionen
              Lära, växa, förändra hade du också sett att kvalitetsfrågorna
              var en stor fråga i propositionen. Det är alltså inte så att Socialdemokraterna
              inte tycker att kvalitetsfrågan är viktig. Det står klart och
              tydligt i folkbildningspropositionen, och den har vi också ställt
              oss bakom. Om Anne Marie Brodén påstår att vi inte tycker att
              kvalitetsfrågan är viktig är det helt fel.
            </seg>
            <seg n="2357e255">
              Men det jag också ifrågasätter är det jag sade innan: Vem ska
              styra vad man har för cirkelverksamhet? Det är ju det Moderaterna
              lyfter fram. Man kan tänka sig att ge bidrag till studiecirklar
              i engelska eller i samhällskunskap, men man tycker inte att studiecirklar
              i till exempel keramik är sådant som man ska ge bidrag till. Det
              ifrågasätter jag, för det är faktiskt Folkbildningsrådet som tillsammans
              med studieförbunden och folkhögskolorna ska bedöma och sätta upp
              kriterier för hur man ska fördela bidraget. Jag tycker att kvalitetsfrågan
              är jätteviktig. Där skiljer vi oss inte åt. Men jag tycker inte
              att det är vi politiker som ska tala om vad som är folkbildning
              och inte. Det är de som jobbar inom folkbildningen bäst lämpade
              att göra.
            </seg>
            <seg n="9080b35f">
              Jag ska också passa på att ställa en fråga till Anne Marie Brodén
              om reservationen i utskottet angående dialogen med Sveriges Kommuner
              och Landsting. Tycker inte Anne Marie Brodén att det är anmärkningsvärt
              att utskottsmajoriteten inte fullföljer det beslut som vi faktiskt
              fattade i folkbildningspropositionen att regeringen skulle inleda
              en dialog med Sveriges Kommuner och Landsting?
            </seg>
          </u>
          <note n="eee2e5ff">
            Anf. 181 ANNE MARIE BRODÉN (m) replik:
          </note>
          <u who="gunilla_carlsson_6d0f9e" xml:id="i-318debc796a516fd-1" n="a857e306" prev="i-bcda41e1951557cf-1">
            <seg n="2e7c3cd6">
              Fru talman! Först vill jag återkomma till frågan om kvalitet
              och vad Folkbildningsrådet ska göra. Det framgår väldigt tydligt
              i betänkandet vad man jobbar med, och där är ju kvalitetsfrågan
              i fokus. Det finns skäl till det. Det finns skäl till att lyfta
              fram kvalitetsfrågorna på det sätt som man gör. Det har funnits
              både det som är väldigt bra i folkbildningen och det som är mindre
              bra. Därför finns det anledning att vara glad över att vi är överens
              om att det är en fråga man faktiskt får diskutera och prata om.
              Låt oss fortsätta följa den saken! Det är självklart att det är
              de som ska jobba med frågan, men vi har all rätt att ha synpunkter
              på hur statsbidragen används, och där kommer ju Folkbildningsrådets
              roll att bli ännu tydligare och ännu starkare.
            </seg>
            <seg n="1dd323b0">
              Det andra är frågan om när man ska bestämma över kommuner och
              landsting. Anders har på ett klokt och bra sätt beskrivit det
              kommunala självstyret. Jag kommer från ett län, en region och
              ett landsting där man faktiskt satsar mer pengar på folkbildning.
              Det finns ju, som jag hörde i vänsterstyrda Västmanland, en helt
              annan diskussion där man inte vill satsa lika mycket pengar, och
              jag kan inte säga att jag kan ta ansvar för att bestämma över
              prioriteringarna i de olika landstingen.
            </seg>
            <seg n="5a824541">
              Däremot kan man fortsätta föra ett resonemang i sina olika delar,
              men Jan Björklunds resonemang just nu delar jag fullt ut. Han
              säger dessutom att han ska följa frågan noga, och jag tror att
              han verkligen menar det när han säger det i ett svar här i kammaren.
            </seg>
          </u>
          <note n="1ca93eea">
            Överläggningen var härmed avslutad.
          </note>
          <note n="7a8554bd">
            12 § Stöd till ungdomsorganisationer och trossamfund
          </note>
          <note n="9d64f93f">
            Föredrogs
          </note>
          <note type="speaker" n="00daf34d">
            Anf. 182 SOLVEIG HELLQUIST (fp):
          </note>
          <u who="solveig_hellquist_da3b7e" xml:id="i-aa1017226ea2166e-0" n="2e8174b3" next="i-6e4ea5476083614a-0">
            <seg n="2c9b7fea">
              Fru talman! Vi har kommit till dagens sista debatt, som handlar
              om stödet till ungdomsorganisationer och trossamfund, 2006/07:KrU11.
            </seg>
            <seg n="5848bd07">
              För er som inte har läst betänkandet kan jag berätta att i det
              behandlas nio motionsyrkanden som har väckts under den allmänna
              motionstiden hösten 2006. Det är motioner som rör frågor om statsbidraget
              till ungdomsorganisationer och en översyn av lagen om stöd till
              trossamfund. Det handlar om HBT-personers situation och om HBT-frågor
              i trossamfunden. Det handlar även om att likställa religiösa och
              icke-religiösa livsåskådningsförbund när det gäller statsbidrag.
            </seg>
          </u>
          <note n="4ad8d070">
            Utskottets majoritet har avslagit samtliga motioner. Betänkandet
            innehåller två reservationer.
          </note>
          <u who="solveig_hellquist_da3b7e" xml:id="i-6e4ea5476083614a-0" n="2e8174b3" prev="i-aa1017226ea2166e-0">
            <seg n="45ed775f">
              Med denna föredömligt korta inledning lämnar jag över ärendet
              till debattörerna.
            </seg>
          </u>
          <note type="speaker" n="3b35413f">
            Anf. 183 TORBJÖRN BJÖRLUND (v):
          </note>
          <u who="torbjorn_bjorlund_cfaa39" xml:id="i-5948ed86a92cdf91-0" n="ac6b5a6b">
            <seg n="a0cab851">
              Fru talman! Betänkandet om stöd till ungdomsorganisationer och
              trossamfund kan kanske vid första anblicken se lite okontroversiellt
              ut. Men det finns saker som vi i Vänsterpartiet vill lyfta fram
              och som vi har reagerat på.
            </seg>
            <seg n="536b7ef5">
              Jag ska börja med att yrka bifall till den reservation som jag
              har lämnat tillsammans med Miljöpartiet reservation 2. Betänkandet
              innehåller bara två reservationer.
            </seg>
            <seg n="8d6120f8">
              När det gäller statsbidrag till ungdomsorganisationer har det
              i flera år, vad jag vet, diskuterats hur man ska få till den bästa
              konstruktionen av stödet. Det har framförts förslag om att stödet
              ska kopplas till mandatfördelningen för moderpartierna i riksdagen.
            </seg>
            <seg n="8004a9b6">
              Jag tycker inte att det är det bästa förslaget som har framlagts.
              Man ska komma ihåg att ungdomsförbunden är egna juridiska personer.
              Dessutom finns det ingen direkt koppling från ungdomsförbund till
              framgångar eller motgångar i ett moderpartis val. Ett val kan
              för ett parti gå åt det ena eller det andra hållet, och det behöver
              inte alls vara kopplat till ungdomsförbundets aktivitet.
            </seg>
            <seg n="16eb1ff9">
              Det bör vara så att man har något slags koppling till aktivitetsnivå
              och antal medlemmar. Det är bara något slags grund för att det
              här ska fungera. Stödet bör alltså bygga på hur aktiv man är och
              hur många som är aktiva i ungdomsförbundet. Kan man hitta en konstruktion
              som löser det här på ett bra sätt så är vi tacksamma för det.
              Diskussionen behöver säkert föras vidare.
            </seg>
            <seg n="b8840f05">
              Vi i Vänsterpartiet tycker att lagen om stöd till trossamfund
              behöver ses över. Målet för det statliga stödet till trossamfunden
              är att ge dem möjlighet att bedriva religiös verksamhet i form
              av gudstjänst, själavård, undervisning och omsorg. Vi i Vänsterpartiet
              anser att principen om rätt till bidrag för att bedriva undervisning
              och omsorg grundad enbart på att man är ett trossamfund inte är
              rätt. Det måste finnas fler kriterier för att säkerställa att
              man bedriver undervisning och omsorg på ett bra sätt.
            </seg>
            <seg n="5c9ae7fc">
              Bidrag kan inte ges om man inte bidrar till att upprätthålla
              och stärka de grundläggande värderingar som vårt samhälle vilar
              på. Vi vill därför att man ser över lagen. Regeringen bör analysera
              vad det skulle innebära om orden undervisning och omsorg ströks
              i § 2 i lagen om stöd till trossamfund.
            </seg>
            <seg n="27a6f2c9">
              Fru talman! Det absolut hetaste i sammanhanget är naturligtvis
              HBT-frågorna. Synen på de homosexuella, bisexuella och transsexuella
              är i många trossamfund kontroversiell. Ofta vill de framstå som
              försvarare av alla människors lika värde. Men det finns grupper
              som gör undantag från detta inom de flesta trossamfund, vill jag
              påstå.
            </seg>
            <seg n="e2784fe7">
              För Vänsterpartiet är detta en situation som inte är acceptabel.
              Om man menar något med att alla människor är lika mycket värda
              kan man inte undanta någon, oavsett sexuell läggning. Detta är
              något som inte ens är förhandlingsbart för Vänsterpartiet. Om
              man som trossamfund ska ta emot bidrag måste det vara kristallklart
              att man gör det utifrån de grundläggande värderingar som ställs
              upp av samhället.
            </seg>
            <seg n="e1e78c67">
              Samtidigt är det fler och fler inom trossamfunden som vågar ta
              ställning och ifrågasätta de konservativa värderingar som finns.
              De verkar för öppenhet, respekt och könsöverskridande. De här
              personerna måste få vårt öppna stöd för att fortsätta jobbet.
            </seg>
            <seg n="d11d4fb3">
              En fråga som är kontroversiell är till exempel könsneutrala äktenskap.
              Vi ska inte debattera frågan här, men den är ett exempel på vad
              som är viktigt att lyfta upp i frågorna om trossamfunden. Jag
              tycker att frågan ska drivas framför allt av regeringen. Det är
              det som är poängen i det hela. Vi har en förhoppning om att det
              här kanske blir ett huvudnummer på nästa möte med regeringens
              råd för kontakter med trossamfunden, som jag förstår ska ske i
              juni. Statsrådet Sabuni ska leda det. Det blir en viktig markering
              för att slå tillbaka de mörka krafter som finns i olika trossamfund.
            </seg>
            <seg n="776f7675">
              Trossamfunden ska markera att de ställer upp på de grundläggande
              värderingar som bygger på alla människors lika värde oavsett sexuell
              läggning. Dessa värderingar måste ligga till grund för varje samhällsbyggande.
              Vi kan aldrig acceptera att någon på något sätt blir illa behandlad
              för att man är homosexuell, bisexuell eller transperson. Detta
              är något som Vänsterpartiet aldrig viker ifrån.
            </seg>
          </u>
          <note type="speaker" n="02cd808e">
            Anf. 184 ESABELLE RESHDOUNI (mp):
          </note>
          <u who="unknown" xml:id="i-1aedd35ba9e4dd7a-6" n="1385481f">
            <seg n="3ad70947">
              Fru talman! Ulf Holm har under den allmänna motionstiden tagit
              upp frågan om statsbidrag till politiska ungdomsförbund. Han föreslår
              en översyn.
            </seg>
            <seg n="c796d92b">
              Varje år fördelar Ungdomsstyrelsen statsbidrag till ungdomsorganisationer.
              För att kunna söka bidrag måste ungdomsorganisationerna leva upp
              till målsättningarna för statsbidraget. 2007 får 88 organisationer
              dela på 184,2 miljoner. Bidraget är en viktig del i ungdomspolitiken.
            </seg>
            <seg n="e8862993">
              Många politiska och ideella organisationer bidrar till förståelsen
              för demokratin och dess uppbyggnad. Men de politiska ungdomsorganisationerna
              har en särställning när det gäller att väcka partipolitiskt intresse
              och skapa delaktighet hos unga människor. Miljöpartiet menar att
              dagens bidragssystem till politiska ungdomsorganisationer har
              blivit omodernt eftersom det i huvudsak är uppbyggt på medlemstal.
            </seg>
            <seg n="95fa558a">
              Dessvärre uppdagades det för några år sedan att vissa politiska
              ungdomsförbund hade fuskat med bidraget. Fusket handlade om att
              organisationerna uppgav felaktiga medlemstal, och i och med det
              kunde de kvittera ut mer pengar än de var berättigade till. Det
              är förstås fullständigt oacceptabelt att det fuskas. De politiska
              partiernas ungdomsförbund borde tvärtom vara föredömen. Bland
              deras medlemmar finns ju många av morgondagens politiker. Att
              i unga år börja sitt politiska engagemang i organisationer som
              det råder tvivel om när det gäller huruvida de har tillförskansat
              sig skattemedel som de inte är berättigade till leder till legitimitetsproblem
              för den politiska demokratin. Det är mycket allvarligt.
            </seg>
            <seg n="a0a4a631">
              De politiska ungdomsförbunden har liksom moderpartierna problem
              med vikande medlemssiffror, även om det finns undantag. Det är
              allvarligt. Varje organisation borde självkritiskt granska varför
              det har blivit så. Hur är det med öppenheten? Finns det ett välkomnande
              klimat i organisationen? Hur ser det ut med den interna demokratin
              i de organisationer som ska värna den stora samhällsdemokratin?
            </seg>
            <seg n="740bd47f">
              Detta är viktiga frågeställningar då det enligt vår mening också
              är viktigt hur många fysiska personer som kontinuerligt deltar
              i den demokratiska beslutsprocessen. Det krävs utan tvekan en
              kritisk massa som väl avspeglar samhällsaktiviteterna.
            </seg>
            <seg n="4473e55a">
              Med det vill jag ha sagt att partierna, som i hög grad är bärare
              av vårt demokratiska system, faktiskt har en skyldighet att se
              till att medlemsrekryteringen hålls uppe. För tydlighetens skull
              vill jag i det sammanhanget säga att det i allra högsta grad gäller
              även Miljöpartiet de gröna. När Ulf Holm föreslår att vi behöver
              utreda om vi ska gå över till ett annat system än medlemsantalet
              handlar det alltså inte om att vi inte inser vikten av många politiskt
              aktiva ungdomar.
            </seg>
            <seg n="b91fce3f">
              Men precis som när det gäller skattepolitik och en del annat
              finns det fördelar med schabloniserade generella modeller. Då
              kommer man bort från subjektiva bedömningar av exempelvis vilka
              kriterier som gäller för att verkligen kunna räknas som medlem
              eller inte. Om man utgår från valresultatet finns det kontrollerade
              officiella siffror som ingen behöver tveka om. Om man dessutom
              har ett till storleken anständigt grundbidrag i botten bör det
              vara möjligt att på ett rimligt sätt säkerställa mångfalden.
            </seg>
            <seg n="f4170c15">
              En svårighet med det nuvarande bidragssystemet är kontrollen
              av de organisationer som tar emot bidrag. Samtidigt förhindrar
              grundlagens anonymitetsskydd en kontroll av medlemsregistret.
            </seg>
            <seg n="005c1f03">
              Anonymitetsskyddet är en central del av demokratin. Politiska
              organisationers medlemsregister måste också i fortsättningen vara
              skyddade från intrång från stat och myndigheter. Det talar starkt
              för ett förändrat bidragssystem som går att utvärdera och som
              inte frestar till missbruk i form av friserade medlemssiffror
              eller fusk med medlemstalet.
            </seg>
            <seg n="1159c9ff">
              Integrations- och jämställdhetsministern har i ett frågesvar
              till riksdagen uttalat att hon överväger att ge en särskild utredare
              i uppdrag att titta närmare på vissa frågor som rör statsbidraget
              till ungdomsorganisationer. Vi anser att en sådan utredning bör
              tillsättas snarast och beredas skyndsamt och att modellen med
              ett fast grundbelopp, lika för alla, samt en del baserad på partiernas
              mandat i riksdagen kan vara ett alternativ.
            </seg>
          </u>
          <note n="1240c01d">
            Därmed vill jag yrka bifall till reservation 1 och 2.
          </note>
          <note type="speaker" n="f25483bb">
            Anf. 185 DAN KIHLSTRÖM (kd):
          </note>
          <u who="dan_kihlstrom_3dee82" xml:id="i-367af05796a5ef0a-1" n="3cc3ef21" next="i-9d1fb4f8ee0e0080-1">
            <seg n="acaed5d6">
              Fru talman! För att inte glömma bort det vill jag inledningsvis
              yrka bifall till förslaget i betänkandet och avslag på de två
              reservationerna. Precis som vi har hört, finns det nio motionsyrkanden
              om stöd till ungdomsorganisationer och trossamfund. De här yrkandena
              är från den allmänna motionstiden. Efter behandlingen i kulturutskottet
              finns det två reservationer. Jag kommer som representant för majoriteten
              att i huvudsak kommentera dessa reservationer och därmed också
              de inlägg vi har hört i debatten här.
            </seg>
            <seg n="09ffab35">
              Först skulle jag vilja säga att frågorna om statsbidragen till
              ungdomsorganisationer inte på något sätt är nya för oss i utskottet
              eller i riksdagen. Så sent som förra året diskuterades frågan
              med anledning av en rapport från Riksrevisionen som hade rubriken
              Statsbidrag till ungdomsorganisationer hur kontrolleras de? Jag
              tar inte nu upp tid med att återge Riksrevisionens förslag och
              vad riksdagen beslutade. Det kan läsas i betänkandet och i respektive
              rapport.
            </seg>
          </u>
          <note n="b642baeb">
            I november 2005 redovisade Ungdomsstyrelsen sin rapport Statbidrag
            till ungdomsorganisationer en översyn och konsekvensanalys av
            förändrade regler . Den är en uppföljning av de nya statsbidragsregler
            som i praktiken gäller från 2004.
          </note>
          <u who="dan_kihlstrom_3dee82" xml:id="i-9d1fb4f8ee0e0080-1" n="3cc3ef21" prev="i-367af05796a5ef0a-1">
            <seg n="81e7e3cf">
              Det finns med andra ord underlag för fortsatt arbete och diskussion
              om bidragssystemet till bland annat ungdomsorganisationerna. I
              budgetpropositionen för 2007 redovisar regeringen att det inom
              Regeringskansliet pågår ett arbete med en översyn av förordningen
              om statsbidrag till ungdomsorganisationer. Av betänkandets majoritetstext
              framgår också tydligt att regeringen har för avsikt att överväga
              Riksrevisionens iakttagelser och rekommendationer och därefter
              återkomma till riksdagen med förslag på lämpliga åtgärder. Frågesvar
              från integrations- och jämställdhetsministern pekar också på detta.
            </seg>
            <seg n="18da96c8">
              I detta sammanhang bör också den särskilda utredningen om den
              framtida folkrörelsepolitikens inriktning nämnas. Därtill kommer
              frågan säkert också att belysas i utvärderingen av effekten av
              statens stöd till idrotten.
            </seg>
            <seg n="615baf9c">
              Låt mig bara få tillägga att jag också har synpunkter på statsbidragen
              till ungdomsorganisationer. Då handlar det bland annat om bidragen
              till de generationsövergripande organisationerna och verksamheterna,
              som jag menar missgynnas i det nuvarande regelsystemet.
            </seg>
            <seg n="62cca78c">
              Med anledning av Miljöpartiets reservation vill jag säga att
              mycket är på gång i den här frågan som handlar om stödet till
              bland annat de politiska ungdomsförbunden. Jag skulle kunna tolka
              reservationen som en otålighet i frågan från Miljöpartiet. Vi
              menar att kraven i huvudsak är tillgodosedda och vill därför avslå
              reservationen.
            </seg>
            <seg n="6de23c8e">
              Jag vill också ge några kommentarer till den andra reservationen
              som berör lagen om stöd till trossamfund i viss del och HBT-frågorna
              i trossamfunden. Låt mig först få säga att vår grundinställning
              är att staten ska stödja, inte styra. Självfallet ska också varje
              fri förening, kyrka och samfund uppmärksamma HBT-personers situation
              och också naturligtvis diskutera och ta upp HBT-frågor inom sina
              trossamfund, men som fria och obundna måste det vara deras eget
              beslut.
            </seg>
            <seg n="dcbfeee4">
              Det kan möjligtvis vara så att kraven i reservationen är kopplade
              till lagen om stöd till trossamfund. Jag uppfattade det lite grann
              så i ett inlägg här. Jag vill då bara påminna om syftet med det
              statliga stödet, som för övrigt inte är alltför omfattande. Det
              rör sig inte ens om 50 miljoner som ges till trossamfunden som
              omfattar över 740 000 personer i landet. Syftet med det statliga
              stödet är, som vi också har hört, att bidra till att skapa förutsättningar
              för trossamfunden att bedriva en aktiv och långsiktigt inriktad
              religiös verksamhet i form av gudstjänst, själavård, undervisning
              och omsorg. Lagen uttalar också att det endast får lämnas till
              trossamfund som bidrar till att stärka de grundläggande värderingar
              som samhället vilar på, som är stabilt och har egen livskraft.
            </seg>
            <seg n="975b9fc7">
              Trossamfund är generellt sett samhällsnyttiga organisationer
              som medverkar i den ständigt pågående normbildningsprocessen,
              och denna process är nödvändig för att upprätthålla och stärka
              de grundläggande värderingar som vårt samhälle vilar på.
            </seg>
            <seg n="76a0d892">
              Det konkreta krav som framförs i vänster- och miljöpartireservationen
              är att regeringen ska uppmärksamma HBT-frågorna i regeringens
              råd för kontakt med trossamfunden. I detta råd ska just frågor
              av gemensamt intresse för staten och trossamfunden diskuteras.
              Det är ministern själv som beslutar vilka frågor som ska tas upp.
              Hur skulle det förresten vara om vi här i riksdagen skulle ge
              dagordningar till varje samtalsgrupp och arbetsgrupp som regeringen
              har och tala om vilka frågor som de ska ta upp?
            </seg>
            <seg n="d160e87e">
              Nu har det enligt uppgift framförts önskemål om att rådet vid
              nästa möte ska ta upp utredningen om äktenskapet. Även om det
              är ministern som avgör vilka frågor som ska diskuteras kan vi
              utgå från att HBT-frågorna kommer upp till samtal i detta sammanhang.
              Av den anledningen vill vi också avslå den reservationen.
            </seg>
          </u>
          <note type="speaker" n="dd41436f">
            Anf. 186 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-5948ed86a92cdf91-1" n="ac6b5a6b">
            <seg n="66809d1a">
              Fru talman! Jag tycker att Dan Kihlström repeterar mycket av
              det som har stått i betänkandet och det som många av oss har sagt.
              Men det finns några saker där jag tycker att du svävar på målet.
              Vi vet vad som står i reglerna för hur man ska bedriva verksamhet
              för att få bidrag och för att man ska betraktas som en seriös
              organisation helt enkelt.
            </seg>
            <seg n="66718c93">
              Men det är inte så lätt när det gäller HBT-frågorna. Det finns
              nämligen ett antal människor i de olika trossamfunden som inte
              klarar av att föra fram de grundläggande värderingar som jag menar
              finns i samhället att alla människor har lika värde. Det är väldigt
              märkbart just när det gäller HBT-personer. I de flesta religiösa
              trossamfund finns det människor som inte anser att det är så.
              HBT-personer är någonting som man ska bortse ifrån. Sexuell läggning
              är någonting som man kan bortse ifrån. Man är alltså inte lika
              mycket värd.
            </seg>
            <seg n="0c10fbd3">
              Den här problematiken måste regeringen och staten naturligtvis
              uppmärksamma så att man faktiskt följer de gemensamt antagna grundläggande
              värderingar som vi har i samhället och som finns i de flesta samhällen.
              När det gäller homosexuella, bisexuella och transpersoner är det
              väldigt märkbart när dessa saker poppar upp. Då menar jag att
              man inte kan släppa dem. Man kan inte släta över, utan det måste
              uppmärksammas. Riksdagsmajoriteten måste på något sätt trycka
              på regeringen att detta är någonting som ska tas upp. Det måste
              uppmärksammas, annars kommer vi inte att kunna komma till rätta
              med det här, och då får vi ett problem när det gäller vår finansiering
              och våra bidrag.
            </seg>
          </u>
          <note type="speaker" n="a4710b80">
            Anf. 187 DAN KIHLSTRÖM (kd) replik:
          </note>
          <u who="dan_kihlstrom_3dee82" xml:id="i-cdd753526b52f342-0" n="3cc3ef21">
            <seg n="bd625ced">
              Fru talman! Det är möjligt att Torbjörn Björlund uppfattade mig
              som lite svävande. Det tycker jag kanske inte att jag var. När
              vi nu pratar om trossamfunden och deras uppgift i samhället vill
              jag slå fast att trossamfunden är seriösa samhällsbyggare och
              en del av vårt samhälle. Ganska många människor är engagerade.
              Jag sade att nästan 750 000 människor på ett eller annat sätt
              har koppling till trossamfunden. Det viktigaste att säga är att
              trossamfunden som organisationer tillhör demokratin och vårt samhällsbygge
              och gör många bra insatser, vilket jag också nämnde.
            </seg>
            <seg n="c9e75fa9">
              Sedan sade jag faktiskt att självklart måste också trossamfunden
              ta upp de frågor som Torbjörn Björlund nämner och ingalunda lämna
              dem åt sidan utan också diskutera de frågorna. Men vi får inte
              heller glömma bort att vi faktiskt i Sverige har både åsiktsfrihet
              och frihet att tro vad man vill. Det är inte alldeles enkelt att
              bara stå här i talarstolen och bara uttala sig i svepande ordalag.
              Man ska följa den lagstiftning vi har, men man måste också utgå
              ifrån att det handlar om en religiös tro.
            </seg>
            <seg n="15c1d635">
              Jag menar att vi inte kan stå här och ge en massa uttryck för
              hur man ska bedriva verksamheten. Låt de här föreningarna och
              kyrkorna driva de här frågorna. Vi har en grundlig lagstiftning
              som gäller diskriminering och annat, och den ska naturligtvis
              trossamfunden följa liksom alla andra.
            </seg>
            <seg n="3acc86a7">
              Det finns faktiskt jämförelser man kan göra. Jag vet ju att både
              Vänsterpartiet och Kristdemokraterna har statligt stöd och bidrag
              som vi får för vårt arbete. Det får vi för de politiska åsikter
              som vi har. Det finns ju ingen som går in och talar om att vi
              måste driva en fråga speciellt, utan vi har ju rätt att driva
              de frågor vi vill.
            </seg>
          </u>
          <note type="speaker" n="a2149d85">
            Anf. 188 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-5948ed86a92cdf91-2" n="ac6b5a6b">
            <seg n="db88014e">
              Fru talman! Dan Kihlström tar upp att det behövs stöd, men man
              har kanske inte klart för sig att det handlar om just de gränser
              som finns. Vi har lagar mot diskriminering, och vi har regler
              för hur man får hantera vissa saker. Vi har åsiktsfrihet och trosfrihet
              i Sverige, och det ska vi värna om. Det är väldigt vikigt. Likaså
              har vi politisk frihet att driva frågor, men inom vissa gränser,
              och häri ligger dilemmat.
            </seg>
            <seg n="213847ec">
              Problemet är att det inom vissa trossamfund finns problem. Trots
              att man i dag kanske har fler som driver de här frågorna på rätt
              sätt finns det sådana som fortfarande tillåter sig att uttrycka
              synpunkter som egentligen går över gränsen. Vi har äktenskapsfrågan,
              som är väldigt kontroversiell och svår för många att hantera,
              där man faktiskt öppet går emot det vi menar med grundläggande
              värderingar. Det finns naturligtvis ett motsatsförhållande inom
              de här trossamfunden när man går emot sin mening att alla människor
              är lika mycket värda genom att i andra sammanhang säga att det
              inte är så. Man relaterar alltså detta till sin tro på något sätt.
            </seg>
            <seg n="840d4ca1">
              Det här är frågor som man inte på något sätt kan komma undan
              att vi måste driva. Precis som vi som politiska partier ska driva
              frågan så måste även regeringen göra det för att visa på och ställa
              sig bakom de grundläggande värderingar som vi har kommit överens
              om i samhället. Det gäller ju inte bara sådana här frågor. Det
              kan gälla nazistiska uttryck eller vad som helst. Man måste hålla
              sig inom ramarna. Speciellt om man från samhället stöder med pengar
              eller på andra sätt så är det oerhört viktigt att man faktiskt
              har de här kraven.
            </seg>
            <seg n="9e4ae53b">
              Vi var inne på det här med idrotten. Det finns naturligtvis sådana
              paralleller också: Man måste ställa krav på att man driver vissa
              frågor för att ha ett stöd från samhället för det man gör. Det
              är oerhört viktigt. Det är centralt i det här sättet att bygga
              samhället med de värderingar som gäller för alla.
            </seg>
          </u>
          <note type="speaker" n="a6667f16">
            Anf. 189 DAN KIHLSTRÖM (kd) replik:
          </note>
          <u who="dan_kihlstrom_3dee82" xml:id="i-367af05796a5ef0a-2" n="3cc3ef21" next="i-9d1fb4f8ee0e0080-2">
            <seg n="b884b58b">
              Fru talman! Låt mig än en gång fastslå att jag anser att trossamfunden
              är en viktig del av vårt samhälle och utför både ett demokratiskt
              uppdrag och ett samhällsbyggaruppdrag. Vi har också lagar och
              föreskrifter, precis som både Torbjörn Björlund och jag har nämnt,
              som ligger till grund för vad man får stöd för. Jag sade att det
              här handlar om knappt 50 miljoner till så pass många människor.
              Det är inte ens 100 kronor per medlem som ges i statligt stöd.
            </seg>
            <seg n="b7db8335">
              Sedan tycker jag att man ska ha en respekt för trossamfunden.
              Jag sade att jag tycker att de naturligtvis ska ta upp de här
              frågorna och diskutera dem, men låt dem göra det på sina egna
              villkor.
            </seg>
            <seg n="b7922939">
              Jag tycker att Torbjörn Björlund är ute lite grann och svävar.
              Det är ju självklart att om någon i ett trossamfund uttalar kränkningar
              eller diskrimineringar så har vi lagar för det, och det ska anmälas
              på sedvanligt sätt. Jag tycker att det är en väldig skillnad jämfört
              med det här andra som vi pratade om.
            </seg>
            <seg n="3c763a07">
              När det gäller att påverka trossamfunden, precis som man påverkar
              det övriga samhället, ja, då handlar det om den offentliga debatten
              och opinionsbildningen som vi har, som naturligtvis också trossamfunden
              tar till sig.
            </seg>
            <seg n="92b40bd9">
              Nej, min grundinställning är fortfarande att vi ska följa de
              lagar och föreskrifter som vi har, och de gäller både företrädare
              och medlemmar i trossamfunden. Gör de något illa eller uttrycker
              sig på något sätt som är oförenligt med den lagstiftning vi har
              så ska det naturligtvis också anmälas. Men statens uppgift ska
              även på det här området vara att stödja, inte att styra.
            </seg>
          </u>
          <note n="1ca93eea">
            Överläggningen var härmed avslutad.
          </note>
          <note n="37f03787">
            13 § Bordläggning
          </note>
          <note n="98e44092">
            Anmäldes och bordlades
          </note>
          <note n="134979f6">
            14 § Anmälan om interpellationer
          </note>
          <note n="6be1933b">
            Anmäldes att följande interpellationer framställts
          </note>
          <note n="4508bc5b">
            den 9 maj
          </note>
          <note n="db15fefd">
            Mikael Damberg
          </note>
          <note n="127bb144">
            Hillevi Larsson
          </note>
          <u who="dan_kihlstrom_3dee82" xml:id="i-9d1fb4f8ee0e0080-2" n="3cc3ef21" prev="i-367af05796a5ef0a-2">
            <seg n="4cfbdf72">
              Luciano Astudillo
            </seg>
            <seg n="4cfbdf72">
              Luciano Astudillo
            </seg>
            <seg n="4cfbdf72">
              Luciano Astudillo
            </seg>
          </u>
          <note n="127bb144">
            Hillevi Larsson
          </note>
          <note n="82e34e1b">
            Peter Eriksson
          </note>
          <note n="0b92984c">
            Monica Green
          </note>
          <note n="31a5806a">
            Interpellationerna redovisas i bilaga som fogats till riksdagens
            snabbprotokoll tisdagen den 15 maj.
          </note>
          <note n="239adf24">
            15 § Anmälan om frågor för skriftliga svar
          </note>
          <note n="59801da2">
            Anmäldes att följande frågor för skriftliga svar framställts
          </note>
          <note n="4ea77ecc">
            den 8 maj
          </note>
          <note n="d1a07ed0">
            Hans Wallmark
          </note>
          <note n="ff6f0fda">
            Börje Vestlund
          </note>
          <note n="9496c3cf">
            Désirée Liljevall
          </note>
          <note n="a73b458f">
            Carina Hägg
          </note>
          <note n="fac5d3d8">
            Olle Thorell
          </note>
          <note n="1c019579">
            Frågorna redovisas i bilaga som fogats till riksdagens snabbprotokoll
            tisdagen den 15 maj.
          </note>
          <note n="a7f3d384">
            16 § Anmälan om skriftliga svar på frågor
          </note>
          <note n="84009188">
            Anmäldes att skriftliga svar på följande frågor inkommit
          </note>
          <note n="4ea77ecc">
            den 8 maj
          </note>
          <note n="54faca80">
            Christer Winbäck
          </note>
          <note n="4508bc5b">
            den 9 maj
          </note>
          <note n="6146b0ac">
            Cecilia Wikström
          </note>
          <note n="18bd5226">
            Veronica Palm
          </note>
          <note n="75cb63a2">
            Peter Hultqvist
          </note>
          <note n="58ae6f70">
            Karla López
          </note>
          <note n="c963d3a3">
            Cecilia Wigström
          </note>
          <note n="f4fdae96">
            Marianne Watz
          </note>
          <note n="342997d7">
            Lars-Ivar Ericson
          </note>
          <note n="342997d7">
            Lars-Ivar Ericson
          </note>
          <note n="f2dbebf0">
            Hans Linde
          </note>
          <note n="fad124c2">
            Cecilia Widegren
          </note>
          <note n="fad124c2">
            Cecilia Widegren
          </note>
          <note n="66a48af9">
            Mats G Nilsson
          </note>
          <note n="23ff5a36">
            Hans Hoff
          </note>
          <note n="2c45b7c3">
            Siv Holma
          </note>
          <note n="9ee1a8c1">
            Gunvor G Ericson
          </note>
          <note n="0ecad2ef">
            Peter Jeppsson
          </note>
          <note n="d1a07ed0">
            Hans Wallmark
          </note>
          <note n="61b4b6c1">
            Svaren redovisas i bilaga som fogats till riksdagens snabbprotokoll
            tisdagen den 15 maj.
          </note>
          <note n="25e326df">
            17 § Kammaren åtskildes kl. 19.45.
          </note>
          <note n="ed28285e">
            Förhandlingarna leddes
          </note>
          <note n="598c8431">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
