<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--59</head>
          <docDate when="2006-02-13">2006-02-13</docDate>
        </div>
      </front>
      <body>
        <div>
          <note n="5e14d94b">
            ﻿
          </note>
          <note n="140ed55a">
            Riksdagens protokoll
          </note>
          <note n="eda01f6e">
            2006/07:59
          </note>
          <note type="date" n="b2a3bd8a">
            Tisdagen den 13 februari
          </note>
          <note n="0173ca5f">
            Kl. 13:30 - 18:19
          </note>
          <note n="09ab2af8">
            1 § Justering av protokoll
          </note>
          <note n="730472d1">
            Justerades protokollen för den 30 januari samt för den 1 och
            2 februari.
          </note>
          <note n="472ec64b">
            2 § Avsägelse
          </note>
          <note n="e44d2752">
            Talmannen meddelade att Kerstin Engle (s) avsagt sig uppdraget
            som ledamot i trafikutskottet.
          </note>
          <note n="5e48127c">
            Kammaren biföll denna avsägelse.
          </note>
          <note n="bd11d182">
            3 § Anmälan om val av vice ordförande i socialutskottet
          </note>
          <note n="ab914756">
            Talmannen anmälde att Ylva Johansson (s) valts till vice ordförande
            i socialutskottet från och med den 1 februari.
          </note>
          <note n="1cc8fe54">
            4 § Ledigheter
          </note>
          <note n="17a6f330">
            Talmannen meddelade att Jan Andersson (c) ansökt om föräldraledighet
            under tiden den 13 februari31 mars.
          </note>
          <note n="ab88502d">
            Kammaren biföll denna ansökan.
          </note>
          <note n="48d4613a">
            Talmannen anmälde att Kristin Oretorp (c) inträtt som ersättare
            för Jan Andersson.
          </note>
          <note n="6b31749e">
            Talmannen meddelade att Maria Wetterstrand (mp) ansökt om föräldraledighet
            under tiden den 19 februari18 mars.
          </note>
          <note n="ab88502d">
            Kammaren biföll denna ansökan.
          </note>
          <note n="2af5e73e">
            Talmannen anmälde att Christopher Ödmann (mp) skulle tjänstgöra
            som ersättare för Maria Wetterstrand.
          </note>
          <note n="5fae2062">
            5 § Anmälan om kompletteringsval till miljö- och jordbruksutskottet
            samt näringsutskottet
          </note>
          <note n="9467255f">
            Talmannen meddelade att Centerpartiets riksdagsgrupp anmält Kristin
            Oretorp som suppleant i miljö- och jordbruksutskottet samt näringsutskottet
            under Jan Anderssons föräldraledighet.
          </note>
          <note n="2a7da579">
            Talmannen förklarade vald under tiden den 13 februari31 mars
            till
          </note>
          <note n="83016d60">
            suppleant i miljö- och jordbruksutskottet
          </note>
          <note n="ce4bef3a">
            suppleant i näringsutskottet
          </note>
          <note n="9d71c181">
            6 § Ny ledamot i Europaparlamentet
          </note>
          <note n="acfe9560">
            Upplästes och lades till handlingarna följande från Valprövningsnämnden
            inkomna
          </note>
          <note n="e0acd93e">
            Berättelse om granskning av bevis för ny ledamot i Europaparlamentet
          </note>
          <note n="a2917ceb">
            Till Valprövningsnämnden har från Valmyndigheten inkommit bevis
            om att Göran Färm (s) utsetts till ny ledamot i Europaparlamentet
            fr.o.m. den 1 februari 2007 sedan Ewa Hedkvist Petersen (s) avsagt
            sig sitt uppdrag.
          </note>
          <note n="4dcdd4df">
            Valprövningsnämnden har denna dag granskat beviset för den nya
            ledamoten i Europaparlamentet och därvid funnit att det blivit
            utfärdat i enlighet med 14 kap. 28 § vallagen.
          </note>
          <note n="bf5f6fcb">
            Bengt-Åke Nilsson
          </note>
          <note n="b6ee6f80">
            /Kerstin Siverby
          </note>
          <note n="864e6b73">
            7 § Meddelande om utrikespolitisk debatt
          </note>
          <note n="67ed7c6c">
            Talmannen meddelade att utrikespolitisk debatt skulle äga rum
            onsdagen den 14 februari kl. 09.00.
          </note>
          <note n="05110129">
            Meddelandet hade delats ut till kammarens ledamöter.
          </note>
          <note n="9e71906f">
            8 § Meddelande om frågestund
          </note>
          <note n="62c01220">
            Talmannen meddelade att vid frågestunden torsdagen den 15 februari
            kl. 14.00 skulle följande statsråd närvara:
          </note>
          <note n="de9e219d">
            Arbetsmarknadsminister Sven Otto Littorin (m), statsrådet Cristina
            Husmark Pehrsson (m), jordbruksminister Eskil Erlandsson (c),
            statsrådet Jan Björklund (fp) och statsrådet Cecilia Malmström
            (fp).
          </note>
          <note n="afe9f5aa">
            9 § Meddelande om aktuella debatter
          </note>
          <note n="ada9820c">
            Talmannen meddelade att på begäran av Socialdemokraternas riksdagsgrupp
            skulle en aktuell debatt om statliga bolag anordnas onsdagen den
            21 februari kl. 09.00 .
          </note>
          <note n="f75d5a0b">
            Från regeringen skulle statsrådet Mats Odell (kd) delta.
          </note>
          <note n="49f212a8">
            Den inkomna skrivelsen hade följande lydelse:
          </note>
          <note n="95e9e15c">
            Begäran om aktuell debatt med anledningen av regeringens utförsäljning
            av statliga bolag
          </note>
          <note n="a84500e8">
            Regeringen förklarade i sin budgetproposition att statliga företag
            för 150 miljarder kronor ska säljas under mandatperioden och den
            14:e december 2006 presenterades de sex företag som förklarades
            stå högst upp på försäljningslistan. Samtidigt klargjordes också
            att fler företag kunde komma att bli aktuella för försäljning.
          </note>
          <note n="5ebedf49">
            Den statliga bolagssfären utgör med sina 55 hel- och delägda
            bolag, cirka 190 000 anställda och sitt samlade värde på cirka
            675 miljarder kronor en mycket viktig tillgång för den svenska
            staten. Företagen är mycket välskötta och delar varje år ut betydande
            summor till statskassan.
          </note>
          <note n="bc32a5bb">
            Regeringens utförsäljningar riskerar dock att bli en dålig affär
            för ägaren. Utöver de direkta ekonomiska förlusterna vid försäljningarna,
            i form av uteblivna framtida utdelningar, innebär de också en
            överhängande risk för att viktiga marknaders funktionssätt försämras,
            ökade inslag av kortsiktigt ägande, att huvudkontor och viktig
            forskning och utveckling lämnar landet, att viktig infrastruktur
            riskeras samt att Helsingforss attraktionskraft som nordiskt finanscentrum
            minskar.
          </note>
          <note n="58f98651">
            Trots ett flertal interpellationsdebatter om det statliga ägandet
            och det faktum att försäljningsprocessen för de tre företag där
            regeringen redan har Riksdagens bemyndigande att förändra innehavet
            redan har inletts, har regeringens syn på principerna för och
            genomförandet av de kommande utförsäljningarna i viktiga delar
            förblivit outvecklad.
          </note>
          <note n="4f586ca5">
            På en hastigt sammankallad extra bolagsstämma i TeliaSonera genomfördes
            dessutom nyligen, med statens aktiva stöd och utan några förklaringar,
            stora förändringar av styrelsens sammansättning. Förändringarna
            har av marknaden setts som ett tydligt ställningstagande för en
            ökad kortsiktighet i ägandet. Även för de företag där regeringen
            redan har Riksdagens bemyndigande att förändra innehavet är det
            därför av yttersta vikt att regeringen omgående redogör för de
            principer som vägleder utförsäljningarna samt hur de kommer att
            påverka de marknader där företagen verkar samt placeringen av
            huvudkontor med mera.
          </note>
          <note n="48923cbd">
            Med anledning av detta begär vi en aktuell debatt för att belysa
            alla de frågor som rör utförsäljningen av de statliga företagen.
          </note>
          <note n="ed1c969f">
            Britt Bohlin Olsson
          </note>
          <note n="9e9e0ef0">
            Talmannen meddelade vidare att på begäran av Miljöpartiets riksdagsgrupp
            skulle en aktuell debatt om kärnsäkerheten anordnas onsdagen den
            28 februari kl. 12.00 .
          </note>
          <note n="c2e116cb">
            Från regeringen skulle miljöminister Andreas Carlgren (c) delta.
          </note>
          <note n="49f212a8">
            Den inkomna skrivelsen hade följande lydelse:
          </note>
          <note n="228ceb54">
            Begäran om aktuell debatt om kärnsäkerhet
          </note>
          <note n="f658f8cc">
            Den 25 juli förra året drabbades Sverige av det allvarligaste
            tillbudet i svensk kärnkrafts historia. Flera av säkerhetssystemen
            i Forsmarks reaktor 1 slogs ut och flera anställda, kärnkraftsexperter
            och andra har vittnat om att vi riskerade vår första härdsmälta.
          </note>
          <note n="0ac11454">
            Nyligen publicerades en intern rapport från Forsmark som vittnar
            om att säkerheten under en längre tid satts på undantag. Rapporten
            vittnar om en längre tids degradering av säkerhetskulturen till
            förmån för ökad produktion.
          </note>
          <note n="c3f87bf3">
            Regeringen fattade 2006 beslut om att kärnkraftverken skulle
            tillåtas öka effekten i kärnkraftverken, något som Statens Kärnkraftsinspektion,
            SKI, nu gett tillstånd till för reaktorer i Oskarshamn och Ringhals.
            Denna effekthöjning gör enligt SKI att säkerhetsmarginalen minskar
            eftersom slitaget ökar.
          </note>
          <note n="5d87ce10">
            Den senaste rapporten är bara en i raden av flera om att säkerheten
            i svenska kärnkraftverk satts i andra rummet till förmån för ekonomiska
            vinstintressen. Regeringen har aviserat att man vill se ökade
            krav på kraftföretagen. Några besked om en internationell oberoende
            granskningskommission av svensk kärnsäkerhet har inte regeringen
            offentliggjort.
          </note>
          <note n="a0e97580">
            Med anledning av de nya uppgifterna och allmänhetens berättigade
            oro begär Miljöpartiet de Gröna en aktuell debatt om tillståndet
            för svensk kärnsäkerhet.
          </note>
          <note n="d40ef3ce">
            Maria Wetterstrand
          </note>
          <note n="aeb52914">
            Talmannen meddelade vidare att på begäran av Folkpartiets riksdagsgrupp
            skulle en aktuell debatt om klimatet anordnas onsdagen den 14
            mars kl. 09.00 .
          </note>
          <note n="c2e116cb">
            Från regeringen skulle miljöminister Andreas Carlgren (c) delta.
          </note>
          <note n="49f212a8">
            Den inkomna skrivelsen hade följande lydelse:
          </note>
          <note n="b9248209">
            Anhållan om Aktuell Debatt med anledning av två uppmärksammade
            klimatrapporter
          </note>
          <note n="ad913c22">
            Förra veckan publicerade FN:s klimatpanel (IPCC) sin rapport
            om klimatförändringar drivna av människans eget beteende, framför
            allt utsläpp av växthusgaser. Hösten 2006 publicerades den s.k.
            Sternrapporten som innehåller en ekonomisk analys av klimatförändringarna.
            Båda rapporterna har fått stor uppmärksamhet i svenska och internationella
            media och frågan om vilka åtgärder som bör vidtas på politisk
            nivå internationellt och nationellt står nu i fokus.
          </note>
          <note n="9cf35a5d">
            Ett första syfte med en Aktuell debatt i riksdagen skall vara
            att klarlägga i vilken utsträckning partierna accepterar den beskrivning
            av klimatförändringen som ges i rapporterna, och att för väljarna
            lyfta fram problemet.
          </note>
          <note n="0ceea0cf">
            Vetenskapsmännen som författat FN-rapporten säger uttryckligen
            att de nu överlämnar sin rapport till politiker och andra beslutsfattare
            för åtgärder som minskar utsläppen av växthusgaser. Sternrapporten
            innehåller ekonomiska bedömningar av vad som händer om inget görs,
            eller görs senare, samt förslag till åtgärder. Ett andra syfte
            med en Aktuell debatt är följaktligen att riksdagen diskuterar
            vilka politiska slutsatser som bör dras.
          </note>
          <note n="d2083eab">
            Folkpartiet menar liksom Sternrapporten att minskade utsläpp
            av växthusgaser inte bara är möjliga utan också går att förena
            med fortsatt tillväxt. För att det skall bli möjligt krävs en
            kraftfull användning av marknadsekonomiska styrmedel med ett globalt
            samhällsekonomiskt pris på i princip alla CO2-utsläpp, effektivisering
            och utvidgning till hela världen av EU:s system för handel med
            utsläppsrätter, koldioxidskatt och ändringar i energibeskattningen
            när det är en effektivare metod, och minskad avskogning. Vilka
            teknologier som kommer att användas inom energisektorn blir avgörande.
            Begränsningen är inte tillgången på fossila bränslen (kol, olja,
            gas) utan kravet att mänskligheten nu övergår till en global låg-fossilenergi-ekonomi.
          </note>
          <note n="043e5d8f">
            För Sveriges del innebär både FN-panelens rapport och Sternrapporten
            nej till ny storskalig introduktion av naturgas och ja till utbyggd
            kärnkraft och dito forskning. Sternrapporten betonar behovet av
            privata och offentliga forskningssatsningar för att utveckla ny
            teknik som kan minska och effektivisera användningen av fossila
            bränslen, fånga upp och begrava CO2 i berggrunden, mm. Sist och
            mest: Att fullt ut utnyttja EU som miljöorganisation och det svenska
            EU-ordförandeskapets 2009 möjligheter till insatser på global
            nivå för minskade CO2-utsläpp.
          </note>
          <note n="0c2ca998">
            Johan Pehrson
          </note>
          <note n="ae8eecca">
            10 § Meddelande om EU-debatt
          </note>
          <note n="871f12e9">
            Talmannen meddelade att EU-debatt skulle äga rum torsdagen den
            1 mars kl. 12.00 .
          </note>
          <note n="05110129">
            Meddelandet hade delats ut till kammarens ledamöter.
          </note>
          <note n="700da172">
            11 § Anmälan om fördröjda svar på interpellationer
          </note>
          <note n="123def1d">
            Till riksdagen hade inkommit följande skrivelser:
          </note>
          <note n="aa7744e7">
            Interpellation 2006/07:255
          </note>
          <note n="c17f0133">
            Interpellation 2006/07:255 Risk för den personliga integriteten
          </note>
          <note n="d0cabb4b">
            Interpellationen kommer att besvaras tisdagen den 20 februari
            2007.
          </note>
          <note n="92aed166">
            Skälet till dröjsmålet är andra sedan tidigare inbokade arrangemang.
          </note>
          <note n="8599873e">
            Beatrice Ask
          </note>
          <note n="1036e1d5">
            Interpellation 2006/07:257
          </note>
          <note n="faa80352">
            Interpellation 2006/07:257 Minskat engagemang mot utanförskap
          </note>
          <note n="9132abbb">
            Interpellationen kommer att besvaras tisdagen den 27 februari
            2007.
          </note>
          <note n="8213d9d7">
            Skälet till dröjsmålet är tjänsteresor.
          </note>
          <note n="73195fe3">
            Karin Renman
          </note>
          <note n="88f9fd5c">
            Interpellation 2006/07:262
          </note>
          <note n="c23e2d07">
            Interpellation 2006/07:262 Utvärdering av sexualbrottslagstiftningen
          </note>
          <note n="d0cabb4b">
            Interpellationen kommer att besvaras tisdagen den 20 februari
            2007.
          </note>
          <note n="92aed166">
            Skälet till dröjsmålet är andra sedan tidigare inbokade arrangemang.
          </note>
          <note n="8599873e">
            Beatrice Ask
          </note>
          <note n="e474da06">
            Interpellation 2006/07:271
          </note>
          <note n="36c8970d">
            Interpellation 2006/07:271 Granskningsavgifter
          </note>
          <note n="9132abbb">
            Interpellationen kommer att besvaras tisdagen den 27 februari
            2007.
          </note>
          <note n="8213d9d7">
            Skälet till dröjsmålet är tjänsteresor.
          </note>
          <note n="73195fe3">
            Karin Renman
          </note>
          <note n="22305cb2">
            Interpellation 2006/07:273
          </note>
          <note n="b27c1f85">
            Interpellation 2006/07:273 A-kassa för säsongsanställda
          </note>
          <note n="9132abbb">
            Interpellationen kommer att besvaras tisdagen den 27 februari
            2007.
          </note>
          <note n="8213d9d7">
            Skälet till dröjsmålet är tjänsteresor.
          </note>
          <note n="73195fe3">
            Karin Renman
          </note>
          <note n="d6343486">
            Interpellation 2006/07:274
          </note>
          <note n="77d8ef48">
            Interpellation 2006/07:274 Effekter av neddragningar i offentlig
            service
          </note>
          <note n="9132abbb">
            Interpellationen kommer att besvaras tisdagen den 27 februari
            2007.
          </note>
          <note n="8213d9d7">
            Skälet till dröjsmålet är tjänsteresor.
          </note>
          <note n="73195fe3">
            Karin Renman
          </note>
          <note n="d6ab5c8f">
            Interpellation 2006/07:279
          </note>
          <note n="02c2a292">
            Interpellation 2006/07:279 Plusjobb för personer över 60 år
          </note>
          <note n="9132abbb">
            Interpellationen kommer att besvaras tisdagen den 27 februari
            2007.
          </note>
          <note n="8213d9d7">
            Skälet till dröjsmålet är tjänsteresor.
          </note>
          <note n="73195fe3">
            Karin Renman
          </note>
          <note n="a89bfa46">
            12 § Svar på interpellation 2006/07:241 om genusarbetet i regeringen
          </note>
          <note type="speaker" n="292b18c1">
            Anf. 1 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-607f534dcd3c979d-0" n="42c8eb67">
            <seg n="1ab81a0c">
              Herr talman! Carina Ohlsson har frågat statsministern om han
              avser att vidta någon särskild åtgärd för att i framtiden stödja
              kvinnliga statsråd som blir utsatta för krav på avgång. Interpellationen
              har överlämnats till mig.
            </seg>
            <seg n="92a9defc">
              Att vara statsråd är i dag förknippat med stora krav av både
              personlig och politisk karaktär. Ett hårdnande debattklimat innebär
              också att det tidigare mer sällsynta kravet på avgång mer frekvent
              har kommit att användas i den politiska debatten. Detta med argument
              av både politiskt och personligt slag.
            </seg>
            <seg n="8b48dc59">
              Interpellanten har rätt i att en del av de statsråd som avgått
              har varit kvinnor. Laila Freivalds avgång som först justitieminister
              och sedan utrikesminister utgör ett exempel, Mona Sahlins avgång
              som vice statsminister ett annat och Ylva Johanssons avgång som
              skolminister ett tredje.
            </seg>
            <seg n="0334323c">
              Oavsett om statsråden är kvinnor eller män är det av vikt att
              de får stöd om de utsätts för avgångskrav. Det är lätt att bli
              trängd av ett mediedrev.
            </seg>
            <seg n="8e563c6c">
              I inget av de fall som interpellanten nämner har någon tvingats
              att avgå, utan valet att lämna regeringen har varit statsrådets
              eget. Oaktat detta är det av vikt att alla statsråd bedöms efter
              sina insatser och utifrån saklig grund. Här faller ett ansvar
              på statsministern och regeringen som helhet, men även på det debattklimat
              som grundläggs i mötet mellan regering och opposition. Regeringen
              avser inte att vidta några särskilda åtgärder.
            </seg>
          </u>
          <note type="speaker" n="47695c06">
            Anf. 2 CARINA OHLSSON (s):
          </note>
          <u who="carina_ohlsson_9be34b" xml:id="i-0a86b47b939fbec9-0" n="c790c6e2">
            <seg n="042dfa45">
              Herr talman! Jag vet inte riktigt hur jag ska kommentera jämställdhetsministerns
              svar. Jag tycker inte att jag har fått något direkt svar på frågan.
              Ändå verkar det vara tre ministrar som har hanterat frågan och
              haft möjlighet att besvara den. Först fick jag besked om att EU-minister
              Cecilia Malmström skulle svara på frågan, fram till i fredags
              eftermiddag att det var statsminister Fredrik Reinfeldt och i
              fredags eftermiddag fick jag beskedet att det var jämställdhetsministern.
            </seg>
            <seg n="028948e4">
              I sista meningen står det att regeringen inte tänker vidta några
              åtgärder, och det är i och för sig ett svar. Med den politiska
              ideologi som jag har är jag definitivt inte nöjd med svaret. Jag
              tycker att det krävs mer av ett svar från en regering än denna
              enda rad.
            </seg>
            <seg n="2c88558c">
              I början av svaret försöker man se problemet men har sedan inte
              någon beskrivande analys eller förslag på vilka åtgärder man ska
              vidta.
            </seg>
            <seg n="192e1570">
              Det kanske inte är så förvånande att svaret ser ut som det gör.
              Men på regeringens hemsida, som har uppdaterats i år det är alltså
              inte den förra regeringens kan man läsa frågan: Hur fungerar jämställdhetspolitiken
              i Sverige?
            </seg>
            <seg n="862da88a">
              Det står att regeringen bestämmer vilka jämställdhetspolitiska
              mål som landet ska sträva efter att uppnå och att jämställdhetsministern
              ansvarar för samordning och uppföljning av jämställdhetsmålen.
            </seg>
            <seg n="f5735441">
              Vilka är då de målen? De är: jämn fördelning av makt och inflytande,
              ekonomisk jämställdhet, jämn fördelning av det obetalda hem- och
              omsorgsarbetet och att mäns våld mot kvinnor ska upphöra.
            </seg>
            <seg n="a6d9b33f">
              Jag tänker inte ta upp alla de fyra målen utan dem som jag tycker
              hör ihop med den här frågan.
            </seg>
            <seg n="5e10e4a0">
              Om man går till punkten makt och inflytande säger man att ett
              av delmålen med jämställdhetspolitiken är en jämn fördelning av
              makt och inflytande. Kvinnor och män ska ha samma rätt och möjlighet
              att vara aktiva samhällsmedborgare och att forma villkoren för
              beslutsfattande. Beslutsfattande är definitivt något som man jobbar
              med och ägnar sig åt i regeringen. Jag tycker att det finns ett
              ansvar för att göra en analys.
            </seg>
            <seg n="98c56e8a">
              Ställs det hårdare krav både i regeringen och i samhällslivet
              i övrigt på kvinnor? Om man kommer fram till den analysen bör
              man vidta åtgärder. Av svaret ser det inte ut som om man har gjort
              den analysen att det är ett strukturellt problem utan mer handlar
              om individerna själva.
            </seg>
            <seg n="988da8a1">
              Man har märkt ord utifrån det som jag har skrivit. Jag har skrivit
              att de fick avgå. Jag skulle tydligen ha skrivit att de avgick.
              Det var ju deras egna personliga val. Därför finns det tydligen
              inte något ansvar vare sig för jämställdhetsministern eller för
              statsministern att jobba med de här frågorna i regeringen. Det
              tycker jag är tråkigt och anmärkningsvärt.
            </seg>
            <seg n="461e7286">
              Vi har ju kommit en bit på väg när det gäller jämställdhetsarbetet
              i Sverige. Vi är inte ett jämställt land, men vi har kommit en
              bit på väg. Det är väldigt viktigt att regeringen tydligt visar
              att man jobbar med de här frågorna och analyserar de konsekvenser
              som man kan se och utifrån det kommer med åtgärder.
            </seg>
            <seg n="9d432a4e">
              Därför är jag missnöjd med svaret där man säger att man inte
              avser att vidta några särskilda åtgärder. Jag skulle vilja höra
              mer om det. Är det verkligen så att man inom Regeringskansliet
              inte tänker jobba med jämställdhetsfrågorna på det sätt som man
              kan läsa om på hemsidan?
            </seg>
          </u>
          <note type="speaker" n="40645459">
            Anf. 3 HILLEVI LARSSON (s):
          </note>
          <u who="hillevi_larsson_896639" xml:id="i-1681623f0723de79-0" n="33b01f43">
            <seg n="7d8aba91">
              Herr talman! Den här debatten handlar egentligen inte om att
              man ska hålla politiker som missköter sig bakom ryggen. Jag tycker
              att det ska ställas hårda krav på både kvinnor och män eftersom
              man ska vara ett föredöme för andra. Däremot tycker jag att det
              sänder ut fel signaler om kvinnor alltid ska dömas hårdare än
              män. Visst finns det män som också har dömts och tvingats avgå,
              men jag upplever att kvinnorna är fler och att det krävs mindre
              för att en kvinna ska tvingas avgå än att en man ska göra det.
            </seg>
            <seg n="7abeac42">
              Detta är en större debatt i samhället. Naturligtvis speglar regeringen
              och riksdagen det övriga samhället, så man kan inte säga att frågan
              bara ligger på regeringen. Men regeringen har ändå stor makt.
              Och regeringen kan också föregå med gott exempel. Det blir också
              symboliskt hur regeringen agerar, och det sänder också ut signaler
              till det övriga samhället.
            </seg>
            <seg n="533ef988">
              Något som jag tycker är väldigt viktigt är att kvinnor ska våga
              anta utmaningar, att kvinnor ska våga bli ledare och chefer. Det
              är ju en allmän bild att det är svårare att få en kvinna att ta
              ett uppdrag. Och kanske hänger detta lite grann samman med att
              man upplever att om man skulle misslyckas eller ifrågasättas så
              blir fallet så mycket hårdare för en kvinna än för en man. Jag
              tror därför att det får långtgående konsekvenser om man inte bryter
              denna utveckling.
            </seg>
            <seg n="b9111f5f">
              Vi kunde naturligtvis ha gjort mer när vi var i regeringsställning,
              men jag upplevde ändå att vi gjorde en del. Och en viktig symbolik
              var detta med Varannan damernas, inte bara bland våra riksdagsledamöter
              utan även i regeringen. Det var ett historiskt beslut. Men även
              då kunde man se att det fanns en tendens att döma kvinnor hårdare
              än män när någon hade gjort ett misstag. Det handlade naturligtvis
              om hur man inom regeringen bedömde det men även om den allmänna
              samhällsdebatten och drevet i medierna. Man kan ofta se att mediedrevet
              pågår längre när en kvinna har hamnat i blåsväder än när en man
              har gjort det. Därför kan det bli lite fel att säga att någon
              frivilligt avgår. Det är klart att om man är utsatt för en långtgående
              kampanj så är trycket att man ska avgå väldigt hårt.
            </seg>
            <seg n="c8711e08">
              Jag tycker att detta också berör en större debatt. Det ställs
              ofta väldigt höga krav på en kvinna, inte bara på att man ska
              sköta sitt arbete. Man ses också väldigt mycket som maka och mor.
              Man frågar sällan en man hur han kan kombinera sitt uppdrag med
              att vara småbarnsförälder. Men det är en självklar fråga att ställa
              till en kvinna. Det riskerar att bli situationen damned if you
              do, damned if you dont , det vill säga att man riskerar att antingen
              anklagas för att ha lagt för mycket tid på privatlivet och småbarnen
              eller för att ha försummat familjen för sitt arbete. Och jag upplever
              också i debatten att detta lyfts fram i fråga om kvinnliga politiker.
            </seg>
            <seg n="44c16088">
              Kristina Axén Olin från Helsingfors gick ut och vågade faktiskt
              väcka denna debatt, vilket jag tyckte var väldigt positivt. Till
              och med hon som toppolitiker kände dessa dubbla krav. Denna vilja
              att ställa upp för sin familj var väldigt svår att kombinera med
              toppjobbet som politiker.
            </seg>
            <seg n="2ae47afc">
              Det är klart att även män ställs inför detta. Men jag tror att
              förväntningarna på en kvinna är högre från de närmaste men framför
              allt från samhället i stort.
            </seg>
            <seg n="987a78f5">
              Jag tycker att detta är en väldigt viktig debatt. Och även om
              frågan inte bara ligger på regeringen tror jag att regeringen
              kan göra väldigt mycket för att skicka ut rätt signaler och ha
              rätt inriktning på jämställdhetsarbetet även i praktisk handling.
            </seg>
            <seg n="58c50d76">
              Men det viktigaste är inte att alla politiker som missköter sig
              ska stanna kvar utan att inte döma kvinnor hårdare än män.
            </seg>
          </u>
          <note type="speaker" n="f2c71b0a">
            Anf. 4 MONICA GREEN (s):
          </note>
          <u who="monica_green_30ca1b" xml:id="i-6856eb06105d2a95-0" n="6ea2a4de" next="i-75e1c7adbdee7e95-0">
            <seg n="e3c23c4b">
              Herr talman! Jag instämmer med de tidigare talarna om att det
              var ett nonsenssvar som vi fick, att regeringen inte tänker vidta
              några åtgärder.
            </seg>
            <seg n="f4d15133">
              Jag tycker att det är upprörande att vi har en jämställdhetsminister
              som inte är feminist och som inte ser de strukturella problemen.
              Allt ansvar är individens. Man ska alltså armbåga sig fram, och
              man ska som kvinna vara dubbelt så bra som en man för att klara
              sig i detta samhälle. En kvinna ska åtminstone klara av 110 procent
              av vad en man klarar av för att uppfattas som lika duktig som
              mannen. Och det är mycket upprörande att vi nu har en jämställdhetsminister
              som säger att vi inte behöver vidta några strukturella åtgärder
              eller några andra åtgärder utan att det är individen själv som
              får visa att man är duktig och kan slå sig fram.
            </seg>
            <seg n="7a948e29">
              Det är precis så illa att det kommer att gå bakåt med jämställdheten
              när vi har en sådan jämställdhetsminister.
            </seg>
            <seg n="6561a3df">
              Socialdemokraterna kunde ha gjort mycket mer absolut. Vi flyttade
              fram positionerna med Varannan damernas i de beslutande församlingarna.
              Och vi försökte flytta fram positionerna i näringslivet, i institutioner
              och vid universitet där det är gamla strukturer som sitter kvar
              väldigt länge. Det har det gjort även inom politiken. I politiken
              har vi lyckats till en del. Men fortfarande måste jämställdheten,
              precis som demokratin, återerövras hela tiden. Vi måste hela tiden
              visa att män och kvinnor måste få samma möjligheter. Då måste
              man också lyfta fram kvinnor.
            </seg>
            <seg n="b6927255">
              Jag tycker att regeringen borde vara ett föredöme och en förebild
              och visa att man går före. Det går att lyfta fram kvinnor eftersom
              vi har väldigt många duktiga kvinnor runt omkring oss. Kunskapen
              finns inte bara hos det ena könet, utan den finns hos båda. Men
              kvinnor har förtryckts under en längre tid.
            </seg>
            <seg n="aa81177b">
              Om man är feminist ser man de strukturella problemen, nämligen
              att kvinnor är underordnade män, och är beredd att göra någonting
              åt det. Nu vet vi sedan tidigare debatter att vi har en jämställdhetsminister
              som inte kallar sig feminist och som alltså inte ser dessa strukturella
              problem. Och bara det är ett problem i sig.
            </seg>
            <seg n="9fcd3236">
              För en tid sedan hade jag en debatt med Mats Odell. Och i samband
              med det överlämnade jag en redogörelse för de fem härskarteknikerna
              till honom. Och senare har jag i kammaren också tipsat statsminister
              Fredrik Reinfeldt om att han skulle ha utbildningar inom Regeringskansliet,
              även för regeringsledamöterna, om de fem härskarteknikerna för
              att man sedan ska kunna vara en förebild. De fem härskarteknikerna
              handlar, som många förhoppningsvis känner till, om osynliggörande,
              förlöjligande, undanhållande av information, dubbelbestraffning
              och påförande av skuld och skam. Det är väldigt viktigt att ha
              kunskap om dessa härskartekniker. Jag har tipsat både Mats Odell
              och Fredrik Reinfeldt om att man skulle kunna ha utbildningar
              om dem. Tyvärr har svaret varit att det inte behövs. Nu vill jag
              ta chansen att uppmana även jämställdhetsministern att utbilda
              sina egna regeringskolleger och även övriga på departementen om
              vad de fem härskarteknikerna innebär och om hur vi ska gå vidare
              för att män och kvinnor ska få samma chans.
            </seg>
            <seg n="d82e4a43">
              Någon har sagt till mig att vi är jämställda när kvinnor får
              göra bort sig lika mycket som män. Och där är vi inte än tyvärr.
            </seg>
          </u>
          <note n="6f4ef894">
            Anf. 5 GUNNAR ANDRÉN (fp):
          </note>
          <u who="monica_green_30ca1b" xml:id="i-75e1c7adbdee7e95-0" n="6ea2a4de" prev="i-6856eb06105d2a95-0">
            <seg n="9bb16650">
              Herr talman! Jag vill tacka statsrådet för ett alldeles utmärkt
              svar. Den här interpellationen handlar naturligtvis inte bara
              om hur det är i regeringen och så vidare. Jämställdhetsarbetet
              är väldigt viktigt i hela vårt land.
            </seg>
            <seg n="005f5dcb">
              Jag ser det på det sättet att de kvinnor som har kommit så långt
              som till både riksdagen och regeringen är väldigt starka kvinnor.
            </seg>
            <seg n="511cac8a">
              Ibland måste man vända på frågeställningarna. Om det hade handlat
              om män, hur skulle jag då, som råkar vara den enda mannen i den
              här debatten, ha uppfattat det? Skulle det vara att vi måste ha
              ett särskilt jämställdhetsarbete för oss män om det skulle vara
              på det sättet att kvinnor råkade vara i majoritet?
            </seg>
            <seg n="7fc3261c">
              Vi får väl i så fall ta oss samman. Det råkar vara så, herr talman,
              att i Folkpartiets riksdagsgrupp befinner jag mig i genusminoritet.
              Ska jag börja ropa på strukturella åtgärder för det? Det är en
              liten grupp. Det är 12 män och 16 kvinnor. Vi män får väl försöka
              göra det bästa möjliga av situationen.
            </seg>
            <seg n="c0bdbc79">
              Det säger jag trots att jag är riksdagsledamot, pappa och ordförande
              i några föreningar, och så vidare. Jag får väl göra någonting
              själv för att balansera de mycket starka kvinnor som finns. Ibland
              ropar man på åtgärder där åtgärder inte är befogade. Just den
              här interpellationen är på det sättet.
            </seg>
            <seg n="078bc20a">
              De kvinnor vi har sett i regeringen uppfattar jag som mycket
              kompetenta. Jag uppfattar det nästan som en skymf att man skulle
              behöva göra några strukturella åtgärder för dem och mena att de
              inte skulle klara av sitt arbete alldeles utmärkt.
            </seg>
            <seg n="5a9e4ef9">
              De statsråd vi nu har är inte de enda som möjligtvis kan tänkas
              avgå i framtiden. Vi har haft andra statsråd som har avgått, Ove
              Rainer, statsrådet David Hall en gång i tiden, som var finansminister.
              Ulla Lindström avgick på en sakfråga. Olof Johansson avgick också.
            </seg>
            <seg n="66d1a0c4">
              Det finns en mängd olika orsaker till att män också avgår och
              inte bara kvinnor. Män avgår också därför att de kanske inte delar
              regeringens åsikt. Skulle vi under Erlanders tid ha ropat på åtgärder
              för att det avgick en mängd män under tiden?
            </seg>
            <seg n="736fb26f">
              Dessutom avgick Ulla Lindström, som väl i och för sig möjligen
              var ensam om det. Men hon hade ett gott skäl under den tiden,
              enligt mitt sätt att se, att avgå på en sakfråga där hon inte
              var överens med regeringen.
            </seg>
            <seg n="cccb4709">
              Det är bra att vi ska driva jämställdhetsarbetet hårt och intensivt.
              Men det får ändå vara måtta på de krav man ställer. Det behövs
              inte några strukturella åtgärder för att skydda oss män som är
              i minoritet i vår riksdagsgrupp eller kvinnorna om det är så att
              de är i minoritet i regeringen.
            </seg>
            <seg n="c17b521c">
              Jag anser att kvinnorna är fullt kapabla att klara jämställdhetsarbetet
              och genusarbetet i regeringen utan hjälp från några män eller
              några andra.
            </seg>
          </u>
          <note type="speaker" n="cbf45c51">
            Anf. 6 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-607f534dcd3c979d-1" n="42c8eb67">
            <seg n="4ca53816">
              Herr talman! Jag försökte faktiskt hålla mig till att svara på
              frågan. Frågan var: Vad avser statsministern att göra för att
              stödja kvinnliga statsråd som blir utsatta för krav på avgång?
              Det var vad jag försökte svara på. Statsministern gav dem sitt
              stöd. Jag och andra statsråd gav också vårt stöd till dem.
            </seg>
            <seg n="ac1d4be8">
              Carina Ohlsson kan ställa frågan till de manliga statsråden varför
              de inte avgår. Du kan ställa frågan till kvinnorna. Varför avgick
              ni? Varför avgår ni inte? Det svaret har jag inte att ge till
              dig.
            </seg>
            <seg n="9b672164">
              Om ni vill diskutera jämställdhetspolitik gör jag det gärna.
              Jag har absolut ingenting emot att också nu propagera för regeringens
              politik. Ska vi ge kvinnor möjlighet att vara verksamma på marknaden,
              i politiken och på andra ställen på lika villkor som männen, låt
              oss då diskutera det ordentligt.
            </seg>
            <seg n="7f4c22ac">
              Carina Ohlsson hänvisade till delad makt som ett av de mål som
              jämställdhetspolitiken har. Vad handlar det om? Det handlar om
              företagande, ägandet och kapital. Hur många gånger brukar socialdemokraterna
              tala om det?
            </seg>
            <seg n="a135ecc7">
              Hur många gånger har vi sagt att vi måste se till att stödja
              kvinnor att kunna starta företag inom områden där de också är
              verksamma? I det här fallet är det väldigt mycket inom omsorg
              och vårdområdet. Låt kvinnorna knoppa av verksamhet. Låt kvinnorna
              få erfarenhet som företagare.
            </seg>
            <seg n="28dd5763">
              Det kommer på så sätt att bli lättare för kvinnorna inom den
              branschen och för oss alla att kunna ta oss ut på marknaden och
              sitta i styrelser, som ni alltid tjatar om, det vill säga kvotering
              av kvinnor till styrelserummen.
            </seg>
            <seg n="902f117b">
              Kvinnor ska ges möjlighet att kunna välja karriär utan att känna
              att de försakar någonting i hemmet. Då måste vi diskutera en familjepolitik
              som faktiskt frigör kvinnorna. Det handlar om jämställdhetsbonus
              som ger män och kvinnor möjlighet att dela på föräldraförsäkringen
              och hushållsnära tjänster.
            </seg>
            <seg n="0679219e">
              Jag har hört hur många gånger som helst: Männen ska tillbaka
              till hemmen och ta sitt ansvar och ta hand om sin skit. Visst
              kan de göra det. Men för framtiden handlar det om att både män
              och kvinnor måste jobba mer. Det är inte så att männen ska jobba
              mindre för att vara hemma och städa.
            </seg>
            <seg n="bdd8b7b9">
              Vi måste hitta en lösning. Hur avlastar vi hushållen, familjen,
              så att både män och kvinnor ska kunna jobba? Det handlar om att
              kvinnor ska kunna välja karriär utan att ha dåligt samvete och
              att arbetsgivare ska kunna känna: Jag behöver inte välja en man
              framför en kvinna, eftersom antagandet att det är en kvinna som
              ska ta hand om familj och barn är borta.
            </seg>
            <seg n="423d8934">
              Det är vad politiken ska svara på. Den familjepolitiken diskuterar
              jag gärna. Men det har väl ingenting att göra med stöd till enskilda
              statsråd, som Fredrik gav till sina statsråd? Det finns väl ingen
              statsminister som vill förlora statsråd? Det är en förlust också
              för honom. Han gav dem sitt stöd, jag gav dem mitt stöd, och många
              andra statsråd gav sitt stöd.
            </seg>
            <seg n="40afd2bd">
              Jag tycker att Carina Ohlsson ska gå tillbaka och tala med sina
              partikolleger, Mona Sahlin, Ylva Johansson och också Gudrun Schyman.
              Tala med dem. Varför lämnade de sina poster och inte männen? Det
              finns säkert orsaker bakom det. Det gör nog det. Men det svaret
              har varken du eller jag.
            </seg>
            <seg n="52974b50">
              De här kvinnorna har inte gått ut och sagt att det var för att
              de inte hade stöd, eller hur? De sade inte att det var för att
              Göran Persson inte gav stöd. Jag har inte hört Cecilia Stegö Chilò
              eller Maria Borelius säga att Fredrik Reinfeldt inte gav dem stöd.
              De valde att lämna av privata skäl, andra skäl. Familjen kanske
              ställs främst i det här fallet.
            </seg>
            <seg n="57c52625">
              Återigen: Hur hjälper vi kvinnorna att kunna välja karriären
              och inte alltid behöva känna att de måste tillbaka till hemmen
              och familjen? Jag har här gett några svar på hur regeringen jobbar
              med den frågan. Jämställdhetsfrågan är jätteviktig, och vi kommer
              att fortsätta att jobba med den. Men vi måste skilja på sakfrågan
              och personer.
            </seg>
            <seg n="9afc9077">
              Carina Ohlsson vill ha konkret svar på vad vi ska göra för att
              stödja dessa kvinnor. Jag säger till dig: De fick stöd. Vad som
              ledde till att de lämnade regeringen, och inte Carl Bildt eller
              Tobias Billström, kan bara de svara på, inte jag.
            </seg>
          </u>
          <note type="speaker" n="4bdc0371">
            Anf. 7 CARINA OHLSSON (s):
          </note>
          <u who="carina_ohlsson_9be34b" xml:id="i-0a86b47b939fbec9-1" n="c790c6e2">
            <seg n="fe61e05b">
              Herr talman! Nu blev det lite liv i debatten, och det är alltid
              roligt och intressant. Det kommer också ord om att vi tjatar om
              jämställdhetspolitiken. Jag vet inte om man brukar använda de
              orden. Men det kanske är de ord som jämställdhetsministern brukar
              använda när vi diskuterar jämställdhetsfrågor.
            </seg>
            <seg n="3a8c80b0">
              För mig är det en så viktig fråga att jag nog inte brukar använda
              just den vokabulären. Jag tycker att jämställdhetspolitiken är
              så oerhört viktig. Det är den också ur alla de aspekter som jämställdhetsministern
              lyfte fram här.
            </seg>
            <seg n="21564432">
              Jag ifrågasätter inte det stöd som jämställdhetsministern eller
              statsministern gav i det aktuella ögonblicket. Men det är inte
              vad jag frågar om. Jag frågar om framtiden. Finns det strukturer
              som man kan se? Är det hårdare krav på kvinnliga statsråd? Hur
              tänker man jobba med den frågan i framtiden? Det är vad som står
              i frågan. Det som är gjort är redan gjort.
            </seg>
            <seg n="db5688ef">
              De diskussionerna har vi naturligtvis också. Jämställdhetsministern
              behöver inte oroa sig över att vi inte har diskuterat detta med
              Mona Sahlin och så vidare. Det är klart att vi diskuterar det
              hela tiden. Nu är hon dessutom föreslagen som partiledare. Hon
              har nog ett starkt stöd vad gäller både jämställdhetsfrågor och
              andra frågor. Vi brukar inte säga att det är tjatigt med jämställdhetsfrågor.
            </seg>
            <seg n="f0d494fa">
              Man talar om att kvinnor inte ska behöva försaka olika saker.
              Jag tror att också många män försakar olika saker. Det finns också
              krav på hur män ska hantera olika frågor. Därför tycker inte jag
              att det är någon eftergift att män tar ett större ansvar i hemmet
              för både hem och barn. Jag tror att många män känner att de ska
              ha ett stöd i det.
            </seg>
            <seg n="8eda2665">
              Här kom frågan upp om stöd till män och att diskutera jämställdhet
              utifrån både mäns och kvinnors villkor. Jag ser inte det som att
              skydda någon. Det är inte vad det handlar om. Det handlar däremot
              om att göra en analys och diskutera frågan utifrån saklig grund.
            </seg>
            <seg n="9f972895">
              Det handlar inte om att man ska skydda personer om de har betett
              sig illa eller så. Däremot ska man diskutera utifrån saklig grund.
              Finns det ett stöd? Finns det en möjlighet för kvinnor och män
              på lika villkor?
            </seg>
            <seg n="eac00853">
              Här tror jag till skillnad från jämställdhetsministern att politiken
              har en roll att spela. Vi har med de förslag som har kommit kunnat
              se att man i den borgerliga alliansregeringen inte verkar tycka
              att politiken ska lägga sig i jämställdhetsfrågorna så mycket
              utan att de ska skötas på ett annat sätt.
            </seg>
            <seg n="4b6def53">
              Det kunde vi se ganska snabbt när till exempel skrivelsen om
              en handlingsplan för jämställda löner drogs tillbaka. Vi har inte
              sett att det har kommit någonting annat. Jag har också läst den
              intervju som gjordes i Dagens Industri där jämställdhetsministern
              säger att det mer handlar om kvinnors kompetens. Med marknadskrafterna
              kan vi lösa frågan när det gäller styrelseposter i börsnoterade
              företag och sådant.
            </seg>
            <seg n="447cf934">
              Jag är inte riktigt av den åsikten, snarare inte alls. Jag tror
              att politiken också är ett redskap. Det kan vi alltid diskutera.
              Det kan hända att den nuvarande regeringen inte tycker att de
              redskap som vi tog fram är de allra bästa, men jag tycker dock
              att det är frågor som också rör den politiska dagordningen. Det
              går inte att lämna över dem åt marknadskrafterna. Det verkar inte
              så när man ser att det är 1,8 procent av vd:ar som är kvinnor
              i de börsnoterade företagen. Det verkar inte vara så att marknadskrafterna
              ensamma kan lösa det. Jag tror inte att det handlar om brist på
              kompetens eller skydd eller stöd, utan det är strukturella hinder
              som finns. Kvinnor kommer inte automatiskt med i de nätverk som
              finns och får de möjligheter som män får.
            </seg>
            <seg n="3942a46b">
              Jag tror att både jämställdhetsministern och regeringen kan ta
              lite nya politiska tag i den här viktiga frågan.
            </seg>
          </u>
          <note type="speaker" n="61978eb2">
            Anf. 8 HILLEVI LARSSON (s):
          </note>
          <u who="hillevi_larsson_896639" xml:id="i-1681623f0723de79-1" n="33b01f43">
            <seg n="f1f9f6b2">
              Herr talman! Jag tycker att problemet lite grann är som enligt
              det gamla talesättet att en kvinna måste vara dubbelt så bra som
              en man för att få ett uppdrag. I det här sammanhanget skulle man
              kunna säga att det kanske är så att en kvinna behöver hitta på
              bara hälften av vad en man gör för att tvingas avgå. Det är det
              den här debatten handlar om. Man dömer kvinnor hårdare helt enkelt
              när de gör samma sak som kanske en man har gjort. Därmed inte
              sagt att man inte ska lyfta fram skandaler i ljuset. Men det kan
              inte vara rätt att det alltid ska vara könet som avgör vem som
              tvingas avgå eller ej.
            </seg>
            <seg n="93db031d">
              Den här debatten handlar inte heller huvudsakligen om hur regeringen
              har gett sitt stöd till enskilda statsråd, utan det handlar väldigt
              mycket om den samhällsdebatt som har varit och där dreven tenderar
              att gå hårdare åt en kvinna. Det kan vara mindre förseelser som
              leder till ett drev som också pågår under längre tid och är hätskare.
              Det innebär i sin tur att trycket på den enskilda kvinnan blir
              så mycket hårdare.
            </seg>
            <seg n="37f22e9b">
              Det finns i samhället lite av hora-madonna-komplexet. Först är
              kvinnan ett helgon och kan vara väldigt uppburen. Det finns många
              exempel i svensk politik på kvinnor som har lyfts till skyarna,
              men sedan blir fallet desto hårdare. Då är hon plötsligt en häxa.
              Allt som var positivt blir plötsligt negativt. Det här hänger
              mycket ihop med könsrollsmönster som har formats under många år.
              Vi har kommit en bit, men det finns uppenbarligen en bra bit kvar.
              Det är det här den här debatten handlar om. Vad kan en regering
              göra? Därmed inte sagt att skulden faller på regeringen, men regeringen
              kan göra väldigt viktiga insatser för att bekämpa könsrollsmönstret
              och stärka kvinnor och få dem att våga anta utmaningar.
            </seg>
            <seg n="f2779c43">
              När det gäller hushållsnära tjänster tror jag inte att det bara
              handlar om pengar. Kristina Axén Olin kände trycket att sköta
              mycket av barn och hushåll, och hon har väldigt mycket pengar.
              Så jag tror att det också handlar väldigt mycket om könsroller.
            </seg>
          </u>
          <note type="speaker" n="a1c16a41">
            Anf. 9 MONICA GREEN (s):
          </note>
          <u who="monica_green_30ca1b" xml:id="i-d4cd88f083d0884e-0" n="6ea2a4de">
            <seg n="ea771691">
              Herr talman! Jag tycker att Carina Ohlsson och Hillevi Larsson
              har varit lysande i sina inlägg. Jag ska bara lägga till några
              rader till vad de redan har sagt. Det har varit väldigt bra.
            </seg>
            <seg n="5b50aced">
              Jag har tyckt att Folkpartiet tidigare har stuckit ut lite bland
              de borgerliga partierna och faktiskt vågat säga att vi behöver
              ha ett jämställdhetsarbete, och man har vågat vara tuff mot de
              andra borgerliga partierna tidigare. Tyvärr har vi nu en jämställdhetsminister
              som backar inom Folkpartiet. Nu handlar det om individen själv.
              Vi får höra ministern säga att det här med jämställdhetsarbete
              bara är tjat. Vi får höra jämställdhetsministern säga att hon
              inte har sagt att hon inte har fått stöd. Det är alltså bara individen
              själv. Att inte se strukturer i samhället och att jämställdhetsministern
              inte gör det tycker jag är allvarligt. Man ser inte att kvinnor
              är underordnade män. Jag hoppas verkligen att det snart går upp
              för jämställdhetsministern så att vi på allvar kan ta tag i de
              här frågorna.
            </seg>
            <seg n="5ce12f29">
              Det handlar inte om hushållsnära tjänster. Varför ska inte mannen
              ta lika stort ansvar som kvinnan i hemmet? Jag tycker att det
              är upprörande att man kan köpa sig fri. Det är trist att hamna
              i det läget.
            </seg>
            <seg n="bd626c7f">
              Så en kommentar till hur det var tidigare. På Erlanders tid var
              det män som avgick i regeringen. Ja, det var män som satt i regeringen
              då, kan jag upplysa om. Det har hänt väldigt mycket sedan den
              tiden. Politiken har förändrats. Socialdemokratin har tagit väldigt
              stora steg i rätt riktning. Vi har genomfört Varannan damernas
              i regeringen och på många andra ställen. Det vill vi fortsätta
              med, men Sverige har inget jämställt samhälle. Vi tar inte lika
              ansvar för barn och familj. Vi har inte samma möjligheter mellan
              kvinnor och män att göra karriär. Det är inget jämställt samhälle.
              Det är ett strukturellt problem, och kvinnor får inte samma chanser
              som män. Jag tycker att det är synd att regeringens företrädare
              inte ser detta.
            </seg>
            <seg n="67192673">
              Nu vill jag överlämna artikeln om de fem härskarteknikerna till
              ministern.
            </seg>
          </u>
          <note type="speaker" n="b73a09fd">
            Anf. 10 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-607f534dcd3c979d-2" n="42c8eb67">
            <seg n="95bcb58e">
              Herr talman! Jag vet inte hur det kommer sig att vi alltid pratar
              förbi varandra. Jag har precis haft ett inlägg där jag berättade
              om hur vi ska underlätta för kvinnor och män att kombinera familjelivet
              med yrkeslivet. Ni håller inte med om lösningar, men det är ett
              annat problem. Det är inte det att regeringen inte jobbar med
              de här frågorna. Regeringen tiodubblar anslaget till jämställdhetspolitiken,
              tiodubblar i förhållande till den regering som ni representerade
              förra mandatperioden. Regeringen vill ta ett helhetsgrepp över
              arbetsmarknaden för att åstadkomma bättre jämställdhet på arbetsmarknaden.
              Då måste vi diskutera ordentligt vad familjepolitiken ska syfta
              till. För mig är det så att den ska syfta till att underlätta
              för kvinnor att välja karriären och jobba heltid utan att känna
              att de försakar någonting i hemmet. Den ska syfta till att flera
              ska kunna jobba mer, inte att vi ska jobba mindre, med den demografi
              vi har där fler blir äldre och allt färre yngre ska försörja dem.
              Vi lever i en globaliserad värld där vi ska konkurrera, och då
              har vi inte råd att jobba mindre. Då handlar det inte om att mannen
              och kvinnan ska tillbaka till hemmet, utan det handlar om att
              göra obetalda tjänster betalda så att vi alla kan jobba mer. Det
              är vad det handlar om.
            </seg>
            <seg n="3f25ab06">
              När det gäller kvinnors möjligheter föregår regeringen med gott
              exempel. Den offentliga sektorn föregår med gott exempel. När
              det gäller chefskap är det över 40 procent bland chefer inom den
              offentliga sektorn som är kvinnor. Likaså har vi i styrelser bättre
              fördelning när det gäller representationen. Jag tror att den ligger
              på 4045 procent i vissa styrelser. Det är klart att det är viktigt.
              Man kan kalla det Varannan damernas eller vad man vill. Det är
              viktigt att ha en kritisk massa i olika maktförsamlingar, men
              jag tror inte att det ultimata är 50/50, utan vi ska ställa oss
              frågan: Hur mycket reell makt har kvinnor i dessa församlingar?
              Vilka uppdrag har de? Det måste finnas ett innehåll. Det kan inte
              bara handla om 50/50. Är det en eller två kvinnor fler än män
              passar det inte. Det måste handla om konkret reell makt i de församlingar
              som det är fråga om.
            </seg>
            <seg n="e89076dd">
              Jag talar gärna strukturer, och jag gör vad jag kan för att faktiskt
              komma åt strukturerna. Det är bara det att politiken inte passar
              era utgångspunkter.
            </seg>
            <seg n="8ebb1b51">
              Jag ska återgå till handlingsplanen för lika lön för lika arbete.
              Den analys som gjordes i skrivelsen var långt ifrån färdig. Det
              enda konkreta förslag som fanns där var att återkomma för att
              tvinga det offentliga att anställa kvinnor på heltid. Jag menar
              att det finns andra sätt att lösa det på.
            </seg>
            <seg n="fd0d4d86">
              Återigen: Kan vi få en skattebas så att kommuner och landsting
              får in skattemedel så kommer de att anställa. Kan vi ge möjligheter
              för kvinnor att ha flera arbetsgivare inom sina kompetensområden
              kommer vi att uppnå bättre förutsättningar för att de ska kunna
              förhandla till sig bättre löner. Kan vi ta bort antagandet att
              en kvinna ska stanna hemma och ta hand om familj och barn eller
              befria kvinnorna från det samvetet, ja, då kommer de också att
              vara ute på marknaden. Då ökar möjligheterna för karriären.
            </seg>
            <seg n="45277702">
              Vi ser många gamla kvinnor som har det väldigt fattigt i vårt
              samhälle. Det handlar om kvinnor som valde att vara hemma och
              som i dag knappt har någon pension att leva på. Det är det det
              handlar om. Kvinnor måste ut och arbeta, inte vara kvar hemma.
              Det är den politiken regeringen bedriver. Det är den politiken
              jag vill bedriva. Det handlar om ekonomi och ägandet om vi ska
              kunna uppnå jämställdhet i samhället.
            </seg>
          </u>
          <note type="speaker" n="8dcbb296">
            Anf. 11 CARINA OHLSSON (s):
          </note>
          <u who="carina_ohlsson_9be34b" xml:id="i-0a86b47b939fbec9-2" n="c790c6e2">
            <seg n="8fe3a077">
              Herr talman! Jag får tacka jämställdhetsministern. Många saker
              är vi helt överens om. Man måste kunna kombinera yrkesliv och
              familjeliv. Vi är också överens om att kvinnor i högre grad ska
              få heltidsarbete, för jag antar att det är det ministern menar
              när hon säger att man ska jobba mer, inte mindre. Det är bra.
              Då antar jag att ministern tycker att man kan stryka ett svart
              streck över förslaget om vårdnadsbidrag, för det kan väl inte
              medföra att småbarnsföräldrar jobbar mer, utan jag antar att det
              skulle bli precis tvärtom. Vi verkar vara överens om att det inte
              är något bra förslag.
            </seg>
            <seg n="c7f29186">
              Vi är också helt överens om att det inte räcker att det bara
              är lika många män och kvinnor till antal utan att det också handlar
              om reell makt. Vi kan än mer diskutera frågan om hur både män
              och kvinnor ska få mer reell makt, för det kan också handla om
              mäns reella makt. Det kan finnas situationer där kvinnor har mer
              makt. Jag ställer gärna upp på att diskutera detta än mer.
            </seg>
            <seg n="2b7fe549">
              Det finns många som verkar vara missnöjda med och inte riktigt
              litar på den politik som den borgerliga alliansen för vad gäller
              löner och jämställdhet. Vi har i dag kunnat läsa en artikel som
              akademikerförbundet SSR, Metall och SKTF går ut med gemensamt
              om just lönepolitik. Jag tror att regeringen bör upp till bevis.
              Sedan vet jag att det inte är regeringen som sätter löner, utan
              det ska arbetsmarknadens parter göra. Men regeringen behöver nog
              ge sig in i den debatten, och jag har inte kunnat se jämställdhetsministern
              i den debatten. Det skulle vara intressant om hon deltog i den
              och utifrån en genusanalys och lade fram förslag för att förändra
              de strukturella skillnaderna på sikt.
            </seg>
          </u>
          <note type="speaker" n="0741ac4d">
            Anf. 12 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-607f534dcd3c979d-3" n="42c8eb67">
            <seg n="d49144f4">
              Herr talman! Jag får också tacka för debatten.
            </seg>
            <seg n="8a0e5696">
              För mig är det viktigt att vara tydlig med vad det är man vill
              med jämställdhetspolitiken. Det har alldeles för länge handlat
              om begrepp och epitet av olika slag. Men de flesta människor därute
              känner inte igen sig i den elitdebatt vi för om jämställdhetspolitiken.
              Vi måste vara konkreta. Vi vill ha ett jämställt samhälle, och
              de flesta människor i Sverige vill ha ett jämställt samhälle,
              men de förstår sig inte på den debatt som förs. Därför är jag
              tydlig. Som du sade handlar det om delad makt och delat ansvar.
              Tydligheten handlar om vilka åtgärder vi ska vidta för att närma
              oss detta samhälle. Jag säger närma oss detta samhälle, för som
              någon av er påpekade tidigare är jämställdhet en pågående process.
              Vi kommer aldrig att uppnå det optimala samhället, utan det är
              en pågående process.
            </seg>
            <seg n="7a684ef0">
              Här är jag tydlig: Det handlar om företagande. Det handlar om
              kvinnors möjligheter att komma ut i arbetslivet. Det handlar om
              att befria kvinnor från hemarbete som tynger dem på alla möjliga
              sätt. Det handlar om att bekämpa mäns våld mot kvinnor. Det handlar
              om att bekämpa det så kallade hedersrelaterade våldet. Det handlar
              om att bekämpa prostitutionen.
            </seg>
            <seg n="327139f8">
              Det är mycket som vi har kvar att göra. Visst, vi är relativt
              sett ett jämställt samhälle. Men vi har långt kvar att gå, jag
              håller med om det. Och vi i regeringen gör vad vi kan för att
              rätta till några av misstagen. Att vi här i debatten inte delar
              åsikter om lösningarna är en sak för sig, men jag tycker att det
              är orättvist att säga att regeringen inte gör någonting, att man
              inte ser det i den ena eller i den andra debatten. Regeringen
              gör saker, det är bara det att det inte passar er. Ni har helt
              egna lösningar. De lösningarna hade ni chansen att genomföra när
              ni hade makten tolv år gick. Vi får se vad framtiden erbjuder.
              Men vi är där. Vi ska göra skillnad med de 400 miljonerna och
              på alla sakdepartement där det finns intresse av att åstadkomma
              förändringar när det gäller just jämställdhet. Sedan kan ni utvärdera
              oss om fyra år.
            </seg>
          </u>
          <note n="d3c902ec">
            Överläggningen var härmed avslutad.
          </note>
          <note n="9e9253cb">
            13 § Svar på interpellation 2006/07:211 om äldres och funktionshindrades
            boendekostnader
          </note>
          <note n="97ffe84f">
            Talmannen meddelade att statsrådet Mats Odell (kd) på grund av
            sjukdom var förhindrad att vid dagens sammanträde besvara interpellation
            2006/07:211 av Lars Johansson (s) om äldres och funktionshindrades
            boendekostnader.
          </note>
          <note n="7fa6dbf8">
            14 § Svar på interpellation 2006/07:281 om förlust av intäkter
            och inflytande vid utförsäljning
          </note>
          <note n="11f5767a">
            Talmannen meddelade att statsrådet Mats Odell (kd) på grund av
            sjukdom var förhindrad att vid dagens sammanträde besvara interpellation
            2006/07:281 av Ulla Andersson (v) om förlust av intäkter och inflytande
            vid utförsäljning.
          </note>
          <note n="e5674cec">
            15 § Svar på interpellation 2006/07:244 om Högskolan i Skövdes
            fortsatta utveckling och forskning
          </note>
          <note type="speaker" n="6215f49f">
            Anf. 13 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-037457780f36dfac-0" n="722e2c0b">
            <seg n="2523ef7a">
              Herr talman! Monica Green har frågat mig på vilket sätt jag avser
              att främja den utveckling och expansion som Högskolan i Skövde
              har uppvisat samt om Högskolan i Skövde kan räkna med mitt fortsatta
              stöd för sin forskningsverksamhet.
            </seg>
            <seg n="169d080f">
              Regeringens uppfattning är att den högre utbildningen i Sverige
              måste ges förutsättningar att vara en utbildning i världsklass.
              Den högre utbildningens och forskningens frihet ska garanteras.
              Förutsättningar ska skapas för att utveckla och bibehålla starka,
              självständiga lärosäten. Kvalitetsförbättringar i den högre utbildningen
              ges nu högsta prioritet vilket bland annat presenterades i budgetpropositionen
              för 2007.
            </seg>
            <seg n="b4cc5fde">
              När det gäller forskningen har riksdagen efter förslag i budgetpropositionen
              för 2007 fattat beslut om att resurserna till det offentliga forskningssystemet
              ska öka för att främja utvecklingen av framstående forskningsmiljöer.
            </seg>
            <seg n="650b932b">
              Det är viktigt att det finns utbildning och forskning över hela
              landet. De statliga forskningsanslagen ska fördelas mellan universitet
              och högskolor på ett sätt som gynnar förstklassig forskning, oavsett
              om den sker vid större eller mindre lärosäten.
            </seg>
            <seg n="374caa89">
              Lärosätena ska också samverka med det omgivande samhället. De
              bör i högre grad än tidigare vara aktiva medspelare i den regionala
              utvecklingen. Genom ett nära samspel med näringsliv och offentlig
              sektor kan lärosätena bidra till att stärka regionernas konkurrenskraft
              i en alltmer globaliserad ekonomi. I det arbetet fyller bland
              andra Högskolan i Skövde en viktig funktion. Genom att profilera
              sin verksamhet och också samverka med andra lärosäten kan våra
              högskolor ytterligare stärka kvaliteten i utbildningarna samtidigt
              som studenterna får tillgång till ett bredare utbildningsutbud.
            </seg>
            <seg n="ac98bf40">
              Resursutredningen (U 2004:03) har i uppgift att göra en översyn
              av resurstilldelning och övrig styrning avseende forskning och
              forskarutbildning vid samtliga universitet och högskolor. Avsikten
              är att utredningens förslag ska ge förutsättningar för ställningstaganden
              som i förlängningen påverkar bland annat Högskolan i Skövdes fortsatta
              utveckling. Efter remissbehandling räknar jag med att regeringens
              ställningstagande och förslag till riksdagen ska kunna föreligga
              under år 2008.
            </seg>
          </u>
          <note type="speaker" n="825d067a">
            Anf. 14 MONICA GREEN (s):
          </note>
          <u who="monica_green_30ca1b" xml:id="i-d4cd88f083d0884e-1" n="6ea2a4de">
            <seg n="445947ef">
              Herr talman! Jag vill tacka för svaret och passa på att säga
              några ord om Skövde.
            </seg>
            <seg n="b94f0938">
              Skövde är en stad med 50 000 invånare som ligger i mitten av
              Skaraborg och är ett av naven i Västra Götaland.
            </seg>
            <seg n="12e9c1d4">
              Högskolan i Skövde är viktig för hela Skaraborg, för Västra Götaland
              men också för hela Sverige och även internationellt. Resecentrum
              finns nära eftersom högskolan ligger i centrum, och vi har kårhus
              och studentbostäder som ligger runt omkring. IT- och datavetenskap
              är högskolans huvudinriktning, och högskolan är ledande i en utbildning
              som heter dataspelsprogram. I direkt anslutning till högskolan
              finns också Gothia Science Park, en teknikpark som är en samlad
              miljö för innovation fantastiskt bra.
            </seg>
            <seg n="67f1fd84">
              Detta är en av de mindre och medelstora högskolor som har varit
              så framgångsrika under senare tid. Jag känner en viss oro, måste
              jag säga, för att Folkpartiet så länge ni var i opposition hade
              en lite vag inställning till detta med forskning och utveckling.
              Med era förslag uppfattades det som att ni tyckte att de gamla
              universiteten var lite finare och att det var där som man skulle
              satsa på forskning och utveckling. Ni räknade inte in de nya mindre
              och medelstora högskolorna på samma sätt. Jag är lite orolig för
              det, för jag tycker precis tvärtom att man ska satsa på den spännande
              miljön med lite kreativt tänkande inom högskolans värld. Där finns
              det fortfarande elasticitet och inte de strukturer som har bitit
              sig fast och är svåra att bryta, som på en del universitet som
              har funnits väldigt länge. På de mindre och medelstora högskolorna
              har man ett mer demokratiskt synsätt och lättare att fatta beslut.
            </seg>
            <seg n="f8f58a53">
              Därför blir jag orolig för tankarna inom Regeringskansliet nu
              och skulle vilja ha ett svar av utbildningsministern om hur det
              blir framöver.
            </seg>
            <seg n="7200274c">
              Vi ska vänta in och se hur ni ska satsa men jag vill redan nu
              få veta hur Högskolan i Skövde ska kunna utvecklas ytterligare,
              hur vi ska kunna få forskning och hur högskolan i Skövde ska kunna
              bli större och ta till sig fler studenter, fler möjligheter att
              utvecklas.
            </seg>
            <seg n="23b7e6aa">
              Det är det som är min fråga: Kommer ni att försöka bryta skillnaderna
              mellan de gamla universiteten och de mindre och medelstora högskolorna
              framöver? Har ni någon strategi för hur den ska brytas så att
              alla räknas på samma sätt framöver? Och hur ska det i så fall
              gå till? Eller är det så som ni antydde i opposition, att ni tyckte
              att de här universiteten är lite finare och därför ska det satsas
              på forskning och sådant där? För ni har ju också borgerliga kamrater,
              nämligen Moderaterna, som hade väldigt föraktfulla uttalanden
              om de mindre och medelstora högskolorna. De kallades ju för bygdehögskolor,
              när de byggdes upp. I själva verket blev det ju precis tvärtom
              i förhållande till vad Moderaterna och i viss mån också andra
              borgerliga partier sade. Det blev kvalitet, det blev satsning
              och det blev en utbildning för människor som inte hade haft den
              chansen tidigare. Det vill jag ha ett svar på i dag.
            </seg>
          </u>
          <note type="speaker" n="41cb97ec">
            Anf. 15 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-037457780f36dfac-1" n="722e2c0b">
            <seg n="395deca1">
              Herr talman! Det känns bra att få prata här i kammaren om Skövde.
              Det är en fin stad i hjärtat av Skaraborg. Jag vill börja detta
              inlägg 1977. Då lade den dåvarande utbildningsministern Jan-Erik
              Wikström, Folkpartiet, fram propositionen En högskola för alla
              . Monica Green nämnde Folkpartiet i opposition, men vi har ju
              också ibland varit i regeringsställning. Då har vi också lagt
              fram viktiga förslag. Det var en välbesökt presskonferens när
              propositionen presenterades. Det var ett stort intresse över hela
              landet. Också Skaraborgspressen var på plats. Jag vet, för jag
              var nämligen Jan-Erik Wikströms pressekreterare. Vi måste ordna
              extra kaffe till presskonferenslokalen.
            </seg>
            <seg n="e865042d">
              Då, genom ett riksdagsbeslut med anledning av den propositionen,
              sammanfördes utbildningar som fram tills dess hade funnits i Skövde
              och bildade Högskolan i Skövde. Jag tror att det var rätt beslut,
              för det lärosätet har utvecklats väl. När jag tittar på det nu
              jag har inte haft tillfälle att besöka det men jag har läst mig
              till en del ser jag att man har agerat väldigt klokt, tycker jag.
              Man har nämligen i rätt stor utsträckning fokuserat. Man har specialiserat
              sig. Man har sökt starka partner, inte minst Örebro och Halmstad.
              Det är så jag tror att en framgångsrik regional högskola ska agera.
            </seg>
            <seg n="7b5d95ca">
              Med detta vill jag ha sagt att vi inte har några som helst planer
              på att vare sig lägga ned eller på något sätt försämra förutsättningarna
              för Högskolan i Skövde. Tvärtom: Vi satsar på den. Av den kvalitetssatsning
              som vi gjorde i höstas, som faller ut i år, tillfaller drygt 4
              miljoner kronor grundutbildningen vid Högskolan i Skövde. Högskolan
              har ju också varit framgångsrik när det gäller att få medel till
              forskning. 2008 kommer det att falla ut en ganska kraftig ökning
              också av det fasta forskningsanslaget. Regeringen har ingen som
              helst tanke på att förändra det.
            </seg>
            <seg n="251f3106">
              Jag kan alltså lämna det positiva budskapet att regeringen satsar
              på Högskolan i Skövde. Vi tror att den har en viktig uppgift och
              att den här tekniska specialiseringen passar väldigt bra i regionen.
              Jag hoppas verkligen att högskolan ska bli lika framgångsrik i
              fortsättningen som den varit hittills.
            </seg>
            <seg n="369ea62a">
              Jag tycker dock att Monica Green var väl negativ i sin skildring
              av våra äldre universitet. Jag besökte det äldsta av dem alla
              i förra veckan. De berättade för mig att de har en slogan som
              bestrider Monica Greens skildring. De har nämligen slagordet:
              Med förnyelse som tradition. De må ha startats på 1600-talet men
              det faktum att de fortfarande är ett av världens ledande universitet
              visar väl att de också har haft kraften att förnya sig.
            </seg>
          </u>
          <note type="speaker" n="c9962ade">
            Anf. 16 MONICA GREEN (s):
          </note>
          <u who="monica_green_30ca1b" xml:id="i-d4cd88f083d0884e-2" n="6ea2a4de">
            <seg n="b02ddbc1">
              Herr talman! Då får jag börja med att bjuda in statsrådet till
              Skövde högskola. Det skulle vara mycket trevligt om statsrådet
              kunde komma och besöka Skövde högskola, om han kunde ta sig tid
              att komma till oss i Skaraborg. Om du fixade kaffe och bullar
              1977 kan vi nog fixa det nu när du kommer till Skövde. Då kan
              du också få se den nya fräscha inriktning som Skövde högskola
              har.
            </seg>
            <seg n="1e17551d">
              Visst är det säkert så att universiteten också är väldigt bra
              och viktiga för Sverige. Naturligtvis är det så. Men jag vill
              framhålla att det inte bara räcker med att ha forskning och högre
              utbildning på de gamla universiteten. Man måste också göra särskilda
              satsningar på de här fräscha forskningsmiljöerna. Det räcker inte
              med utbildning utan man måste också ha forskning vid de här högskolorna.
              Jag vidhåller att det är bra med de här lite nyare högskolorna
              för att det blir en kreativ miljö. Det blir det naturligtvis även
              vid universiteten, men det blir den här stimulansen när helheten
              och integrationen ligger så nära varandra. En förstockad professor
              behöver faktiskt möta vanliga studenter då och då för att bli
              stimulerad av dem och för att stimulera sina egna tankar för att
              forska vidare. Man behöver varandra.
            </seg>
            <seg n="9ce29846">
              Högskolan i Skövde behöver utvecklas. Det behöver naturligtvis
              alla i hela landet. Vi vill ju ha en satsning i hela landet så
              att vi ger människor möjlighet oavsett var de bor och oavsett
              vilken bakgrund de har. Även där är ju Skövde ett föredöme genom
              att man ser till att många med arbetarbakgrund får möjlighet att
              läsa på högre utbildningar. Man har lättare att ta till sig det.
              Det behövs i hela landet.
            </seg>
            <seg n="832fd903">
              Skövde satsar som sagt på IT och datavetenskap. De är mycket
              duktiga på dataspelprogram och kan utveckla detta ytterligare.
              Det är bra att Lars Leijonborg har sett att det finns de här inriktningarna
              på Skövde högskola, men högskolan skulle kunna lyfta till sig
              ytterligare specialiteter i takt med att den utvecklas. Det finns
              pedagogik men också vi har diskuterat det här tidigare polishögskolor
              och så vidare som man lätt skulle kunna knyta till Skövdes högskola
              eftersom man där har många miljöer runt omkring sig som är lätta
              att ta till sig.
            </seg>
            <seg n="c0b57f9d">
              Jag känner som sagt fortfarande en viss oro även om jag tycker
              att det var en del positiva besked här om att ni ska fortsätta
              satsa på Skövdes högskola. Det behövs bådeoch, både de gamla universiteten
              och de här nya fräscha högskolorna som behöver utvecklas och få
              forskning samt kunna disputera lärare och andra. Jag fortsätter
              att vara kritiskt granskande och kanske lite skeptisk men ändå
              rätt nöjd med att jag har fått ett någorlunda positivt besked
              här i dag.
            </seg>
          </u>
          <note type="speaker" n="4c80d90d">
            Anf. 17 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-037457780f36dfac-2" n="722e2c0b">
            <seg n="9f63f399">
              Herr talman! Jag kommer gärna till Skövde. Jag var i själva verket
              där härom veckan. Ni har ju också ett fräscht resecentrum, där
              jag steg av tåget. Då ägnade jag mig åt livslångt lärande av lite
              annat slag, men jag hoppas komma till högskolan så snart som möjligt.
            </seg>
            <seg n="9c091a3c">
              Det är klart att vi inte lägger ned Högskolan i Skövde. Då hade
              jag ju serverat det där kaffet förgäves, så att säga. Det har
              vi inga planer på.
            </seg>
            <seg n="0808fca4">
              Ska man ta seriöst på diskussionen om samspelet mellan de stora
              universiteten och högskolorna så får man förstås konstatera att
              de spelar olika roller. Om det ska gå bra för Sverige i globaliseringens
              tid så måste vi ha forskningsmiljöer som tävlar med de allra bästa
              i världen, och då har storleken betydelse. De största amerikanska
              universiteten, som vinner nästan alla Nobelpris, har budgetar
              som är lika stora som budgetarna för flera svenska universitet
              tillsammans de flesta svenska universitet, skulle jag till och
              med kunna säga. Det är inte realistiskt att tro att små lärosäten
              och forskningsmiljöer kan mäta sig med dem, utan ska vi ha en
              chans så måste vi också ha spjutspetsuniversitet. Jag ska i morgon
              besöka både Chalmers och Göteborgs universitet, som inte ligger
              så långt från Skövde. Det är klart att det också för Skövde betyder
              otroligt mycket att Volvo kan rekrytera duktiga ingenjörer från
              Chalmers och så vidare.
            </seg>
            <seg n="67c357ac">
              Vi ska inte bygga upp någon animositet, några konstlade motsättningar,
              mellan de här båda inslagen i vårt utbildnings- och forskningsväsende.
              Det fanns ju en hel del värdeord i Monica Greens inlägg om förstockade
              professorer som behöver piggas upp och de fräscha lokalerna i
              Skövde, som skulle kontrasteras mot de uppenbarligen ofräscha
              lokalerna vid de gamla universiteten. Även om de är från 1600-talet
              så försäkrar jag att de är ganska fräscha ändå. Universiteten
              vinner ju också stora framgångar. Jag är jättestolt som utbildnings-
              och forskningsminister över att vi har några av världens bästa
              universitet i Sverige. Dem ska vi absolut inte förtala eller förakta.
            </seg>
            <seg n="cd583fb3">
              En högskola av Skövdes typ har definitivt en roll att spela framöver.
              Den betyder mycket för regionen och kan naturligtvis på vissa,
              smala forskningsområden också nå mycket goda forskningsresultat
              absolut. Men man brukar ju tala om kritisk massa. För att den
              ska bli tillräckligt stor behöver man vara inlemmad i ett tätt
              samarbete. I det här fallet sker det med framför allt Örebro,
              som nu är universitet och som så att säga är basen för den forskningen.
              Jag tycker att Skövde högskola har gjort helt rätt när man har
              sökt de här allianserna. Jag är övertygad om att högskolan har
              en ljus framtid.
            </seg>
          </u>
          <note type="speaker" n="8c889ae0">
            Anf. 18 MONICA GREEN (s):
          </note>
          <u who="monica_green_30ca1b" xml:id="i-d4cd88f083d0884e-3" n="6ea2a4de">
            <seg n="ec25a33d">
              Herr talman! Nu är jag faktiskt inte lika optimistisk längre.
              Nu säger ministern att när vi ska börja prata seriöst, då handlar
              det om olika roller, då handlar det om spjutspets och då handlar
              det om att vi ska satsa på de större universiteten i stället.
              Nu gjorde ministern mig mer oroad än i sitt första inlägg. Om
              det första då tydligen bara var på skoj och det andra inlägget
              var seriöst, då blir jag ännu mer orolig. Ministern antyder att
              Skövde inte kan klara en internationell utveckling, men det vet
              jag att man kan. Skövde kan faktiskt hävda sig inom sina specialiteter,
              både inom IT och datavetenskap och även på andra områden. Det
              har Skövde visat och drar till sig både lärare och elever från
              stora delar av världen. Det finns studenter vid högskolan som
              har handledare från andra delar av världen också. Jag vet alltså
              att Skövdes högskola kan hävda sig internationellt, och jag blir
              faktiskt lite mer dyster av ministerns andra inlägg. Jag trodde
              faktiskt att du ville riva de hinder som finns och se till att
              de mindre högskolorna skulle få samma chans.
            </seg>
            <seg n="e7581da2">
              Ja, Västsverige gillar Göteborgs universitet och Chalmers, men
              vi vill ändå ha en utveckling, både i Skövde, Borås, Trollhättan
              och Halmstad, därför att det behövs i alla delar av Västsverige,
              och det behövs i resten av Sverige också. Så skärpning! Nu behöver
              vi se till så att även forskningsmiljöer kan utvecklas i de mindre
              och medelstora högskolorna. Gå tillbaka till ditt första anförande
              i stället!
            </seg>
          </u>
          <note type="speaker" n="722e4e24">
            Anf. 19 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-037457780f36dfac-3" n="722e2c0b">
            <seg n="1d79ac94">
              Herr talman! Allt jag har sagt i denna debatt har varit seriöst,
              utom möjligen min skildring av min kaffeservering i samband med
              Högskolan i Skövdes tillkomst. Om Monica Green menar att alla
              högskolor i Sverige ska omfattas av samma prioritering som våra
              universitet så står det i strid med socialdemokratisk utbildnings-
              och forskningspolitik. Inte heller den gamla regeringen hade någon
              ambition att samtliga drygt 40 högskolor i Sverige skulle få universitetsstatus,
              och en sådan utveckling vill inte heller jag medverka till.
            </seg>
            <seg n="f71a5aaf">
              Vi har fastnat länge i de hjulspår som innebär att högskolorna
              vill expandera och bli universitet och universiteten förtalar
              de mindre högskolorna för att de inte håller tillräcklig kvalitet
              med mera. Jag tycker att vi ska komma upp ur de hjulspåren, och
              jag tycker att just Högskolan i Skövde har bidragit i det avseendet
              genom att inse att man inte kan vara sig själv nog utan behöver
              starka allianser och behöver en fokusering.
            </seg>
            <seg n="18f253ac">
              Själva ordet universitet har ju med universell, allomfattande,
              att göra. Vi måste också i den här kammaren kunna säga som det
              är: Det är inte realistiskt att Sverige ska ha över 40 universitet.
              Däremot är det realistiskt att det i Skövde ska finnas en stark
              regional högskola med allianser åt olika håll och med specialisering,
              precis på det sätt som högskolan nu har gått in för. Därför är
              jag mycket optimistisk om dess framtid.
            </seg>
          </u>
          <note n="d3c902ec">
            Överläggningen var härmed avslutad.
          </note>
          <note n="b24d0211">
            16 § Svar på interpellation 2006/07:256 om utvecklingsenhet Tropik
            inom Försvarsmakten
          </note>
          <note type="speaker" n="5e1c30ff">
            Anf. 20 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-49ea892d92effba3-0" n="bb343e5b">
            <seg n="c993517a">
              Herr talman! Allan Widman har frågat mig vad jag avser att vidta
              för åtgärder så att en utvecklingsenhet Tropik snarast inrättas
              i Försvarsmakten.
            </seg>
            <seg n="5bfaafcd">
              Frågeställningen berör hur Försvarsmakten tar till vara vunna
              erfarenheter efter internationella insatser. Det är viktigt att
              erfarenheterna tas till vara på ett strukturerat sätt, så att
              Försvarsmakten kan utveckla förmågan till effektiva insatser,
              bland annat under olika klimatförhållanden.
            </seg>
            <seg n="8920f577">
              Det finns ett system för omhändertagande av erfarenheter inom
              ramen för Försvarsmaktens insatsprocess. Det består av löpande
              periodisk rapportering och kompletteras med kontingentchefens
              slutrapport och erfarenhetsseminarium efter rotation. När en insats
              avslutas skriver chef för taktiskt kommando en slutrapport.
            </seg>
            <seg n="fb0918e7">
              Ett gott exempel på detta, herr talman, är den nyligen avslutade
              insatsen Unmil i Liberia. Flera stora och små frågor även klimatrelaterade
              sådana omhändertogs i systemet. Vunna erfarenheter ledde till
              att allt från fordonsunderhåll till förläggningsstandard och annat
              utvecklades i rätt riktning från LA 01 till LA 05.
            </seg>
            <seg n="686f7e28">
              Det är angeläget att vi ytterligare kan förbättra det i den ordinarie
              verksamheten integrerade rapporterings- och erfarenhetssystemet.
              Försvarsmakten håller för närvarande på att utveckla systemet
              genom modern sammanhållen databashantering.
            </seg>
            <seg n="a037a6a8">
              Erfarenheterna från internationella insatser sprids alltså inte
              okontrollerat efter hemkomst från insats. Försvarsmakten tar hand
              om erfarenheterna som en normalrutin inom insatsprocessen.
            </seg>
            <seg n="5d050b30">
              Vidare handlar interpellantens frågeställning om ett viktigt
              ämne för Försvarsmaktens utveckling mot ett insatt insatsförsvar.
              Klimatförhållandena i ett insatsområde har betydelse för hur en
              uppgift kan lösas och med vilka resurser. Att fokus för våra förband
              numera till stor del ligger i att kunna verka långt hemifrån och
              i annat klimat än det nordeuropeiska medför krav på kompetens,
              materiel och ställer krav på goda förberedelser inför en insats.
            </seg>
            <seg n="dddacb2b">
              Interpellanten nämner ett antal geografiska områden med tropiskt
              klimat, men jag menar att det krävs ett vidare perspektiv på Försvarsmaktens
              internationella insatser. Klimatet är inte alltid tropiskt. Våra
              förband ska även kunna verka i bland annat ökenklimat, på hög
              höjd eller i andra påfrestande men icke-tropiska klimattyper.
              Försvarsmakten behöver kort sagt utveckla sin traditionella förmåga
              att verka i subarktisk miljö till att bli en förmåga som är klimatoberoende.
            </seg>
            <seg n="682f352d">
              Det är uppenbart att det är av intresse för Sverige att Försvarsmaktens
              förmåga att verka i vintermiljö bibehålls och utvecklas. Vi kan
              inte bortse från vårt geografiska läge. Men den goda förmågan
              är också användbar på annat sätt. Försvarsmaktens vinterenhet
              vid Norrbottens regemente har många utländska elever vid sina
              kurser varje år. Försvarsmakten kan således få tillgång till kompetens,
              utbildning och övningsanläggningar i efterfrågat klimat genom
              internationellt samarbete, genom att Sverige å sin sida kan erbjuda
              motsvarande i subarktiskt klimat.
            </seg>
            <seg n="6227684e">
              Jag håller med interpellanten om att det byggs upp viktig kunskap
              om insatser i tropiskt klimat. Men behovet av kompetens om olika
              klimattyper är så vitt grenat, att det effektivaste sättet att
              tillgodose detta är att söka internationellt samarbete.
            </seg>
            <seg n="515816df">
              Därmed, herr talman, anser jag mig ha besvarat interpellantens
              frågor.
            </seg>
          </u>
          <note type="speaker" n="8aef4e63">
            Anf. 21 ALLAN WIDMAN (fp):
          </note>
          <u who="allan_widman_80f3d6" xml:id="i-e49f2fe2ddfb5a5a-0" n="e35c55ee">
            <seg n="703988d9">
              Herr talman! Jag vill inleda med att rikta ett varmt tack till
              försvarsministern för det ingående svar som han gett på mina frågor.
              Jag vill särskilt tacka för att ministern betonar att Försvarsmakten
              behöver utveckla en bättre förmåga i alla olika klimattyper.
            </seg>
            <seg n="bca40356">
              Jag delar uppfattningen att det är bra att Försvarsmakten undan
              för undan förbättrat sina metoder att dokumentera erfarenheter
              från våra internationella missioner. Det talas i svaret om slutrapporter
              och erfarenhetsseminarier. Men, herr talman, ett stort problem
              för den svenska Försvarsmakten när den verkar internationellt
              är att både soldater och officerare efter den genomförda missionen
              skingras till sina hemförband, antingen de ligger i Boden eller
              i Revingehed. Förbanden, som gemensamt övat upp stor kunskap och
              stor förmåga, hålls inte ihop. Detta skapar särskilda problem
              när man på ett strukturerat sätt vill omhänderta de erfarenheter
              som man vunnit.
            </seg>
            <seg n="1c1e4f26">
              Jag tror att nyckelordet i sammanhanget är institutionalisering,
              alltså att vi måste lära oss att institutionalisera de kunskaper
              och erfarenheter som vi vinner i utlandet. Att institutionalisera
              dem innebär enligt min mening att kunskaperna och deras existens
              inte är beroende av enskilda individer utan de finns i ett mänskligt
              socialt sammanhang där de undan för undan både vidmakthålls och
              utvecklas.
            </seg>
            <seg n="96f76dad">
              Jag kan konstatera att Försvarsmakten när det gäller en lång
              rad andra specialistkunskaper insett behovet av det jag kallar
              ett hem för den kunskap som man vill bevara. Det gäller till exempel
              det faktum att vi installerat markstridsskola, vi har särskilda
              skolor som tar hand om artilleristiska kompetenser, artilleriskjutskola,
              och vi har skyddscentrum när det gäller att skydda oss från NBC-hot
              av olika slag. Dessutom har vi, som försvarsministern också nämnde,
              utvecklingsenheten Vinter, som lär svenska soldater att uppträda
              i ett subarktiskt klimat. Om den kunskapen ska kunna tillvaratas
              strukturerat, om den ska bestå och vidareutvecklas, tror jag att
              den i så fall behöver ett organisatoriskt hem inom Försvarsmakten.
            </seg>
            <seg n="db39aa07">
              Det är riktigt att de insatser som gjorts i till exempel Liberia,
              med det system för dokumentering som i dag finns, undan för undan
              förbättrats från LA 01 till LA 05. Det borde dock vara en ambition
              att vi redan när vi första gången dyker upp i Liberia ska ha kunskaper
              om exempelvis hur materielen reagerar i ett sådant klimat. Det
              ska inte behöva vara så att gevärsremmar av läder ruttnar och
              man måste beställa dem när soldaterna redan befinner sig på plats.
              Vi måste på förhand veta att luftfiltret i skyddsmasker inte klarar
              den klimatologiska påfrestning som finns i det landet.
            </seg>
            <seg n="96b2cc51">
              Jag delar också försvarsministerns uppfattning att vi måste förbereda
              oss på många fler klimattyper än enbart de tropiska och subtropiska.
              I dag finns svenska förband i ökenklimat och de finns på hög höjd.
              Det är givet att vi måste ha stor bredd i vårt kunnande, men det
              går inte att bortse från att europeiska länder i den övergripande
              arbetsfördelningen internationellt ofta hamnar i missioner i Afrika
              där klimatet är tropiskt. Det är på just sådana ställen som Sverige
              varit många gånger under den senaste tiden.
            </seg>
          </u>
          <note type="speaker" n="ddf0d750">
            Anf. 22 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-49ea892d92effba3-1" n="bb343e5b">
            <seg n="f7e21701">
              Herr talman! Jag håller med interpellanten om att det är viktigt
              att vi har ett institutionaliserat sätt att ta vara på de erfarenheter
              som vi gör i den internationella verksamheten. Visserligen var
              vi på plats i Kongo redan på 60-talet, men det är ändå i stor
              utsträckning en ny situation som Försvarsmakten ställs inför när
              bredden och omfattningen av den internationella verksamheten blivit
              så pass stor som den blivit. På en mängd områden är rutinerna
              för omhändertagande av erfarenheter, att ta vara på lessons learned
              , fortfarande i ett uppbyggnadsskede. I vissa hänseenden kan det
              säkert vara motiverat att inrätta särskilda specialenheter, men
              jag tror att det i grunden handlar om att på bredden säkerställa
              att man har rutiner för att tillvarata erfarenheter och se till
              att de inte, som interpellanten mycket riktigt sade, skingras
              för vinden när ett förband kommer hem.
            </seg>
            <seg n="d1728e34">
              I en vidare mening har denna fråga naturligtvis ett samband med
              personalförsörjningsfrågorna i stort. Hur ska vi hantera detta?
              Är det en rimlig ordning att vi utbildar förband under ett år,
              sätter in dem under ett halvt år och sedan skingrar dem? Eller
              ska vi försöka hitta en ordning som gör att vi kan tillgodogöra
              oss det samlade förbandets erfarenheter?
            </seg>
            <seg n="132a9bb4">
              Vi skickar nu ut tio av de officerare som kommer att ingå i den
              nordiska stridsgruppen 2008. De befinner sig för närvarande i
              Mellanamerika och deltar i en djungelinstruktörskurs som den brittiska
              armén håller. Att skicka ut deltagare i utbildningsverksamhet
              utomlands är naturligtvis ett viktigt inslag i erfarenhetsinhämtningen,
              men man måste också ha strukturerade rutiner för att sedan omhänderta
              de erfarenheter som görs i utbildningen. Det är klart att våra
              kunskaper i att uppträda och strida i en sådan klimattyp inte
              kan hänga på tio personer som genomgått en kurs, utan det måste
              finnas ett institutionaliserat omhändertagande.
            </seg>
            <seg n="ce410c2e">
              Min bedömning är att Försvarsmakten i den delen är på rätt väg
              och håller på att bygga upp rutiner för att få till stånd just
              ett sådant strukturerat omhändertagande.
            </seg>
          </u>
          <note type="speaker" n="1977122a">
            Anf. 23 ALLAN WIDMAN (fp):
          </note>
          <u who="allan_widman_80f3d6" xml:id="i-e49f2fe2ddfb5a5a-1" n="e35c55ee">
            <seg n="9ff012f9">
              Herr talman! Det gläder mig att höra försvarsministern säga att
              vi måste diskutera den ordning som i dag gäller för bemanning
              av våra internationella insatser. Jag tror att det även för människor
              som inte följer den försvarspolitiska debatten på nära håll framstår
              som märkligt att när förbanden genomfört sin insats och kanske
              är som allra bäst, allra mest samtränade, allra mest exekutiva,
              då skickas de hem varvid alla försvinner till sina olika förband
              i insatsorganisationen eller i grundorganisationen. Det har under
              vintern framförts tankar i den riktningen, och jag tycker därför
              att det är glädjande att höra att försvarsministern allvarligt
              överväger dessa problem.
            </seg>
            <seg n="ff15d8f1">
              Jag är inte någon stor vän av inrättandet av specialenheter enkom
              för så att säga mindre breda uppgifter, men jag tror att man nog
              skulle kunna åstadkomma en bättre ordning om man gav enheter inom
              grundorganisationen tillikauppgifter, alltså ett särskilt ansvar
              för en specialistkompetens inom Försvarsmakten. I någon mening
              tror jag att regementet I 19 i Boden ser sig som en företrädare
              för en subarktisk förmåga, inte bara dess utvecklingsenhet Vinter
              utan regementet i dess helhet. Då är det bra med internationellt
              utbyte. Tyvärr har vi i det här landet få tillfällen att erbjuda
              ordentlig övning i subtropiskt klimat, och därför är det bra att
              man utnyttjar de faciliteter som andra länder har på den punkten.
              Jag tror emellertid att det utöver detta behöver finnas ytterligare
              något för att tillvarata kunskapen eller, som vi sagt tidigare,
              för att institutionalisera den.
            </seg>
            <seg n="6b2de32a">
              Ett exempel på detta är hur vi leder våra operationer. Jag roade
              mig med att före interpellationsdebatten gå igenom några av de
              missioner som Sverige haft i Afrika under de senaste åren. För
              några år sedan hade vi ett flygplatskompani i provinsen Kindu
              i Kongo. Den insatsen leddes av FTK, det flygtaktiska kommandot.
              Vi har också haft upprepade insatser i Kinshasa och i Bunya, vilka
              letts av Högkvarteret.
            </seg>
            <seg n="a885ad3d">
              Vi har flera gånger nämnt insatsen i Liberia som varade ett par
              år och som leddes av det armétaktiska kommandot. Vi befinner oss
              nu i förberedelserna inför en stor utmaning, nämligen att bidra
              till EU:s krishanteringsförmåga genom att sätta upp Nordic Battle
              Group. Skulle denna battle group komma ut till exempel i ett land
              i Afrika kommer den att ledas av ännu en ny enhet, nämligen ett
              field headquarter beläget i Enköping.
            </seg>
            <seg n="69564ba5">
              Jag tror att det är viktigt att inse att även ledning av operationer
              i tropiska eller subtropiska miljöer mår bra av att institutionaliseras
              och ledas från en och samma plats så ofta som möjligt.
            </seg>
          </u>
          <note type="speaker" n="8875ff1d">
            Anf. 24 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-49ea892d92effba3-2" n="bb343e5b">
            <seg n="3c9863b1">
              Herr talman! Jag har egentligen inga invändningar. Jag delar
              som sagt Allan Widmans uppfattning att det är viktigt att bredda
              vår förmåga och tillgodogöra oss de erfarenheter som vi gör. Det
              finns ett antal exempel från stort till smått på hur vi också
              har gjort det.
            </seg>
            <seg n="d75b4124">
              Ett näraliggande och hanterligt exempel är den nya fältuniform
              90 Lätt som har tagits fram för varmare klimattyper. Nu genomförs
              nästa steg i den utvecklingen, nämligen försök med en särskild
              ökenuniform. Vi hade korvetten Helsingborg nere i Medelhavet för
              att göra försök och prov under den allra varmaste tiden förra
              året, och vi vinner nu nya erfarenheter bland annat när det gäller
              materielpåverkan genom insatsen utanför Libanons kust. Det kommer
              att ge nya erfarenheter som det finns anledning att ta till vara
              när HMS Gävle kommer hem igen.
            </seg>
            <seg n="180206cb">
              Sedan finns det en lång rad speciella problem som också är förknippade
              med ledningen av internationella insatser, men där är jag kanske
              mer bekymrad över de svårigheter som EU-systemet och Nato har
              att tala med varandra och att vi på den europeiska nivån har ett
              stort behov av att ordna ledningen av de internationella operationerna.
              Till det får vi dock återkomma i en annan interpellationsdebatt.
            </seg>
          </u>
          <note n="d3c902ec">
            Överläggningen var härmed avslutad.
          </note>
          <note n="76668011">
            17 § Svar på interpellation 2006/07:280 om Uppsala och Försvarsmaktens
            förstahandsval för flygskolan
          </note>
          <note type="speaker" n="f7358122">
            Anf. 25 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-49ea892d92effba3-3" n="bb343e5b">
            <seg n="a7284cea">
              Herr talman! Mikael Oscarsson har frågat mig
            </seg>
            <seg n="89bd64c4">
              Som svar på dessa två frågor får jag anföra följande.
            </seg>
            <seg n="f340ee2d">
              Traditionellt har riksdagen i sina försvarspolitiska beslut tenderat
              att vara mycket utförlig i regleringen av Försvarsmaktens grundorganisation
              och förbandsproduktion. Den absoluta merparten av Försvarsmaktens
              organisationsenheter är vad gäller inrättande, avveckling och
              lokalisering beslutade av riksdagen. I några fall har riksdagen
              även reglerat lokaliseringen ned till nivån del av förband.
            </seg>
            <seg n="87edece3">
              Min grundinställning är att Försvarsmakten så långt som möjligt
              bör styras efter samma principer som gäller för andra statliga
              myndigheter. Mot den bakgrunden hälsade jag med tillfredsställelse
              riksdagens tillkännagivande om att Försvarsmakten själv bör ges
              rätten att besluta om lokaliseringen av Högkvarterets operativa
              enhet.
            </seg>
            <seg n="07caa39b">
              Med detta sagt är det samtidigt så att riksdagens beslut 2004
              om lokaliseringen av Försvarsmaktens grundorganisation gäller,
              och jag avser inte att nu ta några initiativ till förändringar
              på denna punkt.
            </seg>
            <seg n="16e0435b">
              Flygskolans lokalisering till Malmen är inte formellt riksdagsbunden
              utan har tillkommit genom regeringsbeslut. Detta beslut har dock
              fattats efter uttalanden från riksdagen med innebörden att en
              militär flygverksamhet i Uppsala inte är någon långsiktig lösning.
              Riksdagen beslutade också att F 16 i Uppsala skulle läggas ned
              den 31 december 2003 och att den samlade flygutbildningen skulle
              förläggas till någon eller några av de kvarvarande flottiljerna.
            </seg>
            <seg n="9fe11f7e">
              Omlokaliseringen av flygutbildningen till Malmen är genomförd,
              och verksamheten är numera etablerad där. Det är oklart vad en
              ny omlokalisering, denna gång till Uppsala, skulle innebära och
              kosta. En sådan flytt skulle också innebära att redan gjorda investeringar
              på Malmen skulle vara bortkastade.
            </seg>
            <seg n="ef815f01">
              Sammanfattningsvis avser jag inte att ta några initiativ för
              att riva upp beslutet om lokalisering av flygskolan till Malmen.
            </seg>
          </u>
          <note type="speaker" n="d17b61da">
            Anf. 26 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-bb7b7e49f454a507-0" n="b94b8aff">
            <seg n="40cacd53">
              Herr talman! Jag har lite begränsade röstresurser i dag. Vi får
              se hur länge de räcker. Men jag ska göra mitt bästa.
            </seg>
            <seg n="adc1700e">
              Herr talman! Detta är en fråga som har varit uppe många gånger
              här i Sveriges riksdag. Den har debatterats, och det blev ett
              väldigt olyckligt beslut när det begav sig 2004. Det var egentligen
              ingen som var nöjd med det, utom möjligen Vänsterpartiet. Dåvarande
              försvarsministern och dåvarande ÖB var överens om att Uppsala
              skulle vara navet för flygvapnet. Det visade sig att det beslut
              som då togs inte kunde genomföras. Ingen av de kvarvarande fyra
              flottiljerna kunde härbärgera flygskolan. Det blev Linköping,
              där förre försvarsministern Anders Björk och den förra borgerliga
              regeringen hade lagt ned flygflottiljen.
            </seg>
            <seg n="eead7171">
              Det har visat sig att det är mycket där nere som inte är speciellt
              bra. Det är mycket trångt i luftrummet och det krävs mycket nyinvesteringar.
              När jag frågade den förra försvarsministern sade hon att detta
              skulle kosta max 174 miljoner. Det dröjde inte länge förrän hon
              ändrade det till 250 miljoner. Nu vet vi att det inte kommer att
              räcka.
            </seg>
            <seg n="c4308a74">
              Luftstridsskolan och alla flygutbildningar styrs i dag från Uppsala.
              Här finns flygvapnets hela flygbefälsskola samt strids- och luftrumsskola
              med ca 300 anställda i Uppsala och dess direkta närhet. Beslutet
              2004 innebar att vi från Uppsala skulle leda Luftstridsskolan
              i Linköping, 26 mil bort.
            </seg>
            <seg n="001dac69">
              Den nya regeringen har klokt nog låtit Försvarsmakten själv få
              ökat inflytande. Man har sagt att samma princip ska gälla för
              Försvarsmakten som för andra myndigheter. Det har lett till att
              man ska omlokalisera OPE från Uppsala till Helsingfors. Då tycker
              jag att samma princip ska få gälla även i övrigt i Försvarsmakten.
            </seg>
            <seg n="1a5bd68e">
              Visst, beslutet är taget, men investeringarna är inte färdiga.
              Det handlar om kanske 150 miljoner av skattebetalarnas pengar,
              och vi får ett sämre resultat. Jag tycker att försvarsministern
              skulle vara generös nog att säga att han i vart fall vill låta
              Försvarsmakten själv förutsättningslöst titta på detta. Detta
              är ingen tuff begäran. Det är inget konstigt. Frågan är: Har vi
              gått förbi the point of no return eller inte?
            </seg>
            <seg n="c056571a">
              Med de kontakter jag har inom Försvarsmakten vill jag säga att
              mycket talar för att det fortfarande skulle väga över till Uppsalas
              fördel. Visst har det investerats en del i Linköping, men huvudbyggnaden
              är ännu inte färdig där nere. Det skulle bli ett bättre resultat
              i Uppsala. Det är alldeles för trångt där nere. Det finns helt
              andra utvecklingsmöjligheter i Uppsala, och jag tycker att det
              är argument som talar.
            </seg>
            <seg n="da4e9018">
              Trots att interpellantens röst är svag är argumenten desto starkare.
            </seg>
          </u>
          <note type="speaker" n="be19006c">
            Anf. 27 LENNART HEDQUIST (m):
          </note>
          <u who="lennart_hedquist_ab2f85" xml:id="i-df8683dad4745cb3-0" n="9dc57216">
            <seg n="36512d5e">
              Herr talman! Det beslut från Sveriges riksdag 2001, som Mikael
              Odenberg åberopar, är enligt många statsvetare ett av de allra
              märkligaste beslut som har fattats här. Det gäller både hur det
              tillkom och hur det sedan blev ett beslut som nästan alla medverkande
              inte ville kännas vid. Man kunde notera att det i praktiken var
              Vänsterpartiet som hade dikterat formuleringarna.
            </seg>
            <seg n="6d851997">
              Det framgår väldigt tydligt av det Mikael Odenberg återgav, att
              innebörden var att det inte är en långsiktig lösning med militär
              flygverksamhet i Uppsala. Alla vet att fredsflottiljen är nedlagd,
              men verksamheten är organiserad så att det ska kunna fungera med
              militär flygverksamhet i Uppsala, inte minst i ett beredskapsläge.
              Det andra, att man skulle förlägga den samlade flygutbildningen
              till någon eller några av de kvarvarande flottiljerna, har inte
              heller uppfyllts; det gick inte att ordna det. Dessutom finns
              Luftstridsskolan kvar i Uppsala.
            </seg>
            <seg n="e6c7a76a">
              Nu handlar det om den skolutbildning som enligt det här beslutet
              och den tolkning som gjorts borde kunna förläggas till Malmen.
              Investeringskostnaderna för att göra det har man hela tiden fått
              lov att revidera. De siffror som Mikael Oscarsson här nämnde är
              väl knappast ens de allra sista. Det kommer säkert ytterligare
              kalkyler.
            </seg>
            <seg n="07748429">
              En stor del av den tänkta investeringen är fortfarande inte gjord
              i Malmen. Mot det ska ställas den mycket begränsade investering
              som det skulle vara fråga om ifall man i stället går mittåt och
              låter den samlade flygutbildningen ligga i Uppsala.
            </seg>
            <seg n="e89169b4">
              Jag tycker att det i det här läget är rimligt att från regeringen
              och försvarsministern säga, analogt med hur man har tänkt hantera
              övriga lokaliseringsärenden i försvaret, att försvaret självt
              får göra bedömningen om man vill fortsätta med projektet Malmen
              eller om man nu vill ta ett nytt beslut och förlägga skolverksamheten
              till Uppsala.
            </seg>
            <seg n="16881e68">
              Det kan omöjligen vara på det sättet att man måste känna sig
              bunden av tidigare dåliga beslut fattade under tidigare regeringar
              och med andra parlamentariska majoriteter. Rimligen måste det
              i stället vara så att om det finns skäl att frångå ett sådant
              beslut ska den möjligheten finnas. Därför skulle det vara intressant
              att höra Mikael Odenberg utveckla varför han menar att regeringen
              inte skulle kunna ge försvaret handlingsfrihet beträffande lokaliseringen
              av denna flygskola.
            </seg>
          </u>
          <note type="speaker" n="e05f50ec">
            Anf. 28 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-49ea892d92effba3-4" n="bb343e5b">
            <seg n="758e0886">
              Herr talman! Sedan 1990-talets mitt har vi haft en formlig karusell
              när det gäller flygutbildningen. Det är inte någon av riksdagens
              mest stolta stunder som är representerade i den beslutskarusellen.
            </seg>
            <seg n="1fe526d1">
              Sedan man lade ned flygutbildningen på F 5 i Ljungbyhed har en
              serie lokaliserings- och omlokaliseringsbeslut fattats. Den beslutskarusellen
              har varit negativ för flygutbildningen. Den har varit negativ
              för flygvapenpiloterna. Den har varit negativ för försörjningen
              av flyglärare. Och den har framför allt varit negativ för skattebetalarna.
            </seg>
            <seg n="95f715fc">
              Nu säger Mikael Oscarsson att en snurr till i den här karusellen
              kan vi ta, för på det sparar vi 150 miljoner kronor. Det är rätt
              att Högkvarteret har gjort den ungefärliga uppskattningen att
              skulle byggnationerna på Malmen stoppas skulle det innebära någon
              sorts nominell besparing på 150 miljoner kronor i den meningen
              att det är den delen av totalkostnaderna som ännu inte är upparbetad.
            </seg>
            <seg n="235a5da0">
              Samtidigt påpekar Högkvarteret att det inte finns några beräkningar
              av vilka investeringar som i stället skulle krävas i Uppsala om
              flygskolan flyttades dit. Det är inte klarlagt i vilken utsträckning
              Uppsalas befintliga hangarer, plattor och lokaler för flygverksamhet
              kräver underhåll eller om- och tillbyggnad för att klara en samlad
              flygskola. Dessutom skulle en flytt till Uppsala innebära det
              som jag sade i mitt interpellationssvar, nämligen att då är hittills
              gjorda investeringar på Malmen bortkastade.
            </seg>
            <seg n="c0919969">
              Då kan man fråga sig varför regeringen inte i alla fall kan titta
              på detta en gång till. Finns det några formella hinder för det?
              Nej, det finns inga formella hinder för det. Men jag kan säga
              att Försvarsmakten inte ber oss om det.
            </seg>
            <seg n="b83c65ad">
              Jag har flera gånger markerat det är inte en ny upptäckt som
              jag gjort sedan jag blev försvarsminister, utan det är något som
              jag markerade i den första försvarspolitiska debatten som jag
              i denna kammare deltog i år 1993, tror jag att jag tycker att
              det är en märklig ordning att riksdagen ska vara inne och peta
              i lokaliseringen av enskilda förband.
            </seg>
            <seg n="557e0250">
              Vi har en ordning i den svenska statsförvaltningen som innebär
              att huvudprincipen är att myndigheten själv ska bestämma sin organisation.
              I 17 § verksförordningen stadgas detta. Myndigheten bestämmer
              alltså sin organisation. Men för just Försvarsmakten gäller inte
              17 § utan där tar riksdagens ledamöter över och är inne och detaljreglerar
              lokaliseringsbesluten.
            </seg>
            <seg n="5717b529">
              Vi har kunnat följa den karusellen särskilt uttalad inför 2004
              års försvarsbeslut därför att inför 2004 års försvarsbeslut hade
              man dessutom en otillständig beredningsprocess så att man efteråt
              inte kunde urskilja vad som var Försvarsmaktens förslag och vad
              som var sådant som hade tillkommit i den politiska processen av
              regionalpolitiska skäl, av sysselsättningsskäl eller av något
              annat skäl. Det fanns ingen transparens i processen.
            </seg>
            <seg n="6540c35e">
              Jag kan gärna säga att enligt min uppfattning innehåller 2004
              års försvarsbeslut en rad stolligheter. Problemet för mig är bara
              att det, om jag skulle gå tillbaka och försöka riva upp det som
              jag anser är stolliga beslut, kommer att bli kaos igen av det
              enkla skälet att det finns 349 ledamöter i riksdagen. Alla skulle
              inte upptäcka samma stolligheter som jag, utan en del skulle tycka
              att det finns andra inslag i försvarsbeslutet som är stolliga
              och som borde rättas till.
            </seg>
            <seg n="f6664fa3">
              Jag får ett antal propåer om att rätta till olika inslag i 2004
              års försvarspolitiska beslut om Försvarsmaktens grundorganisation.
              Jag har avvisat de propåerna vi kan inte ta om det beslutet. Det
              är en liten parallell till utlokaliseringen av statliga verk.
              Man kan ha många synpunkter på att det är dyrbart sett till skattepengarna
              och drabbar verksamheten. Men det är väldigt lite som blir bättre
              av att man försöker flytta tillbaka verken. Lagt kort ligger.
            </seg>
            <seg n="de4530c9">
              Mot den bakgrunden är jag inte beredd att intervenera när det
              gäller frågan om flygskolans lokalisering.
            </seg>
          </u>
          <note type="speaker" n="345ac0bb">
            Anf. 29 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-bb7b7e49f454a507-1" n="b94b8aff">
            <seg n="7435861a">
              Herr talman! Jag tar först det här med vad det kostar i Uppsala.
              Jag kan upplysa försvarsministern om att det finns ett par år
              gamla beräkningar som visar att en förläggning av flygskolan till
              Uppsala kostar 20 miljoner i investeringar och 20 miljoner i underhållsåtgärder.
              Men i och med att OPE nu flyttar till Helsingfors kommer lokaler
              som renoverats för 70 miljoner inför enhetens flytt från Helsingfors
              till Uppsala i september 2004 att bli tomma. Försvarsmakten betalar
              dessutom full hyra för de lokaliteter som finns i Uppsala.
            </seg>
            <seg n="b8e1b838">
              Jag tycker därför att det finns all anledning att titta på det
              här. Försvarsministern talar om en lång rad stolligheter. Men
              låt Försvarsmakten köra vidare på den väg som försvarsministern
              har initierat när det gäller att låta Försvarsmakten själv bestämma!
              Och låt Försvarsmakten själv titta på det här ännu en gång detta
              för att se om det blir en bättre utbildning, om det finns bättre
              utvecklingsmöjligheter och om det finns pengar att spara!
            </seg>
            <seg n="113f2f93">
              Vidare vill jag påminna om att ett av huvudargumenten för att
              förlägga flygskolan till Malmen var att man skulle samla all flygutbildning
              i Linköping eftersom helikopterutbildningen då var stationerad
              där. I dag har detta huvudargument helt försvunnit eftersom Försvarsmakten
              i dag köper in den utbildningen utrikes.
            </seg>
            <seg n="626349b3">
              Jag har förut påpekat att den stora flygvolymen i Linköping har
              blivit större och redan i dag är den som har de överlägset flesta
              flygrörelserna. Endast ett par civila flygplatser har fler flygrörelser.
              Varför ska man då trängas i Linköping när det finns gott om plats
              i Uppsala?
            </seg>
            <seg n="7768d2a9">
              Det är inte första gången vi i så fall ändrar ett tokigt beslut
              här i riksdagen; det har hänt förut. Jag vill påminna om år 2004
              när specialflyget, som det heter, skulle flyttas från Malmen till
              Uppsala. När det visade sig att prislappen var på 200 miljoner,
              att det var betydligt dyrare än man hade sett, ändrades riksdagsbeslutet
              med hänvisning bland annat till kostnadsaspekten.
            </seg>
            <seg n="86c7008d">
              I normala fall hade all investering i Linköping varit färdig.
              Men det har varit en lång process. Det är faktiskt så, herr talman,
              att miljöprövningen ännu inte är avgjord. Nu senast före jul satte
              man stopp, offerterna man hade fått för byggandet av huvudbyggnaden
              låg alldeles för högt. Detta är inte hugget i sten, här finns
              det pengar att spara. Det viktigaste är att detta kanske skulle
              väga över för Försvarsmakten om de fick bestämma själva.
            </seg>
            <seg n="c3b6832f">
              Jag tycker att försvarsministern, som klok försvarsminister och
              för att undvika nya stolligheter, även bör låta Försvarsmakten
              titta på saken. Det är det enda rätta.
            </seg>
          </u>
          <note type="speaker" n="32cfa7c9">
            Anf. 30 LENNART HEDQUIST (m):
          </note>
          <u who="lennart_hedquist_ab2f85" xml:id="i-df8683dad4745cb3-1" n="9dc57216">
            <seg n="e4acd64e">
              Herr talman! Jag tycker att Mikael Odenberg mycket vältaligt
              pläderade för sin linje att myndigheterna, och det inkluderar
              försvaret, själva borde kunna besluta i denna typ av frågor. Man
              kan göra den reflexionen att om försvaret hade haft den möjligheten
              skulle vi aldrig ha hamnat i den situation som vi nu befinner
              oss i. Det var ett olyckligt beslut, det tror jag att alla som
              har läst in sig på frågan är medvetna om.
            </seg>
            <seg n="0eb8077c">
              När det nu inte har gått att effektuera beslutet om Malmen inom
              den tidsram som det var tänkt, och det återstår stora investeringar
              innan flygskolan kan vara förlagd där, medan lokaliteterna i Uppsala
              i detta läge behöver små investeringar, borde det vara möjligt
              för en försvarsminister, med den inställning som han nyss pläderade
              för, att säga: Okej, då låter jag försvaret ta detta beslut. Sedan
              får försvaret ett meddelande om detta. Då får försvarsledningen
              själv överväga vad som är mest rationellt för försvaret i detta
              läge.
            </seg>
            <seg n="bfc5494c">
              Men med de formuleringar som Mikael Odenberg har gjort i interpellationssvaret
              stängs faktiskt den möjligheten. Jag tycker att Mikael Odenberg
              i stället ska öppna möjligheten för försvaret att rätta till beslutet,
              om man fortfarande anser att det är det mest rationella. Är det
              inte längre det så ligger lagt kort. Men är det fortfarande så
              att man inom försvarsledningen vid en närmare granskning upptäcker
              att Uppsalaalternativet är starkare bör man ha möjlighet att få
              besluta om detta.
            </seg>
          </u>
          <note type="speaker" n="1c0059e1">
            Anf. 31 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-49ea892d92effba3-5" n="bb343e5b">
            <seg n="e22ec9f3">
              Herr talman! När det gäller frågan om vem som ska fatta lokaliseringsbeslut
              har jag varit ganska tydlig med hur jag ser på detta och hur jag
              har sett på detta i 15 års tid. Jag har dock inte fått så stort
              och starkt stöd från mina tidigare riksdagskolleger.
            </seg>
            <seg n="789960e3">
              Det är ännu inte så att regeringen har tagit några beslut som
              fastställer ny ordning för detta, utan vi lever med ett arv. Vi
              lever med ett försvarsbeslut som fattades för ett par år sedan,
              där riksdagen i stor utsträckning har reglerat hur olika försvarsförband
              ska vara lokaliserade.
            </seg>
            <seg n="8b565611">
              Jag försöker att inte blicka bakåt, utan att acceptera att detta
              beslut har tagits, även om det finns inslag som jag inte tycker
              är påfallande begåvade. I stället försöker jag blicka framåt för
              att vi förhoppningsvis i framtiden ska kunna etablera en ordning
              där Försvarsmakten likt andra statliga myndigheter i ökad utsträckning
              får ta och bära ansvaret för sin egen organisation.
            </seg>
            <seg n="1c20bc84">
              Sedan kan man säga att det inte spelar någon roll var någonstans
              i landet man lägger flygskolan. Det kommer fortfarande att finnas
              ett antal ledamöter av denna kammare som tycker att det beslutet
              är fel. Det är bara det att det kommer att vara en annan interpellant
              än Mikael Oscarsson som står där om nu flygskolan till exempel
              skulle hamna i Uppsala.
            </seg>
            <seg n="c223f66e">
              Det gäller också att försöka se att det finns skäl både för och
              emot också en lokalisering till Uppsala. Mikael Oscarsson tenderar
              möjligen som ledamot, händelsevis bosatt i Uppsala och representerande
              valkretsen i Uppsala län vilket han gör på ett mycket bra sätt
              att bara se fördelarna med en flygskolelokalisering till Uppsala.
              Han tenderar att bortse från nackdelarna. Det blir lätt så.
            </seg>
            <seg n="232ccf84">
              Det är sant att det pågår en miljöprövning som har dragit ut
              på tiden nere i Malmen. Men det beror inte på flygskolans verksamhet.
              Miljöprövning tar lång tid. SK 60 bullrar inte särskilt mycket.
              Det beror framför allt på den flygning med främst Gripen som sker
              på Malmen genom Försvarsmakten och Försvarets materielverk.
            </seg>
            <seg n="18c075f7">
              Det är också så att F 16 i Uppsala ligger i ett område som gränsar
              till Uppsala stadsbebyggelse. När vi hade stridsflyg i Uppsala
              var det redan då så att flygvägarna fick anpassas för att minska
              bullerpåverkan på Uppsala stad.
            </seg>
            <seg n="a90ca86f">
              Samtidigt finns det ett markant problem med Uppsala om flygutbildningen
              blir för omfattande. Observera att man aldrig har haft både grundläggande
              flygutbildning och taktisk flygutbildning lokaliserad till Uppsala!
              Den omfattningen har flygutbildningen i Uppsala aldrig haft. Om
              den utbildningen blir för omfattande uppstår också ett annat problem,
              nämligen att flygplatsen ligger nära inflygningsstråken till Arlanda.
            </seg>
            <seg n="d6fda85b">
              Både Lennart Hedquist och interpellanten har gjort gällande att
              det här är en i grunden enkel fråga som klaras ut med automatik
              om Försvarsmakten bara får fatta beslut. Då kommer Uppsala att
              vara ett förstahandsval, menar de. Men den underhandsinformation
              som jag har ger inte stöd för något sådant påstående. Tvärtom
              innebär den att Försvarsmaktens ledning inte har någon annan uppfattning
              än att flygskolan ska vara lokaliserad till Malmen.
            </seg>
          </u>
          <note type="speaker" n="5af07287">
            Anf. 32 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-bb7b7e49f454a507-2" n="b94b8aff">
            <seg n="cbfee34e">
              Herr talman! Det gick ju att genomföra den här debatten trots
              att jag egentligen inte hade någon röst kvar.
            </seg>
            <seg n="9966e002">
              Ursprunget till min interpellation den här gången var att Försvarsmakten
              ska spara 250 miljoner per år. Det har regeringen bestämt. Den
              har också beslutat att Försvarsmakten själv ska få besluta var
              Högkvarterets operativa enhet, som kallas OPE, ska lokaliseras.
              Det är alltså en ny princip som regeringen nu initierar att Försvarsmakten
              vet bäst själv. Det blir på samma sätt som man låter andra myndigheter
              göra. Jag tycker att det är en klok inställning, som jag välkomnar.
            </seg>
            <seg n="430f534e">
              Därför har jag, som har följt frågan i många år, velat visa på
              att det finns en hel rad omständigheter som gör att man inte borde
              låsa fast sig. De olyckliga beslut som försvarsministern talar
              sig varm för och som har fattats av den gamla regeringen borde
              inte vara argument för att man inte kan se över detta på nytt.
              Som försvarsministern också intygar återstår ju fortfarande ytterligare
              ungefär 150 miljoner av investeringar. Låt Försvarsmakten förutsättningslöst
              titta på vad det är för argument som talar för och vad det är
              som talar emot!
            </seg>
            <seg n="fb13854c">
              Det finns en rad argument som talar för att Uppsala ändå är det
              bästa; det har jag redovisat i min interpellation. Min förhoppning
              är att de argumenten ska väga tungt och att Försvarsmakten själv
              ska se på det här. Jag hoppas att försvarsministern härifrån debatten
              tar med sig till regeringen att den ska bereda detta vidare och
              titta på om det ändå kanske är så att den bästa flygutbildningen
              skulle bli i Uppsala.
            </seg>
          </u>
          <note type="speaker" n="2dd1b2b9">
            Anf. 33 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-49ea892d92effba3-6" n="bb343e5b">
            <seg n="7af2437b">
              Herr talman! Det finns uppenbarligen argument både för och emot
              en lokalisering såväl till Uppsala som till Malmen. Jag har den
              största respekt för den mångåriga kamp som Mikael Oscarsson har
              bedrivit i interpellations- och motionsform för att få flygskolan
              förlagd till Uppsala. Jag utesluter inte att han hade rätt i sak
              när den kampen började. Men min uppfattning är att vi efter tio
              års karusell i det här hänseendet har passerat någon sorts point
              of no return för att bruka ett främmande språk.
            </seg>
            <seg n="a8438a09">
              Jag har som sagt inte heller några indikationer på att beslutet
              i dag skulle ha blivit annorlunda om detta beslut hade fattats
              av Försvarsmakten i stället för av regeringen.
            </seg>
          </u>
          <note n="d3c902ec">
            Överläggningen var härmed avslutad.
          </note>
          <note n="fdea93e0">
            18 § Svar på interpellation 2006/07:275 om nedskärning av tillsynen
            av den sociala barn- och ungdomsvården
          </note>
          <note type="speaker" n="5b0216a6">
            Anf. 34 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-1cebe46fefab32b8-0" n="5824bca5">
            <seg n="bdcb417f">
              Herr talman! Morgan Johansson har frågat mig om jag avser att
              genomföra förslaget till handlingsplan för den sociala barn- och
              ungdomsvården samt om jag avser att återställa länsstyrelsernas
              resurser, så att de kan genomföra det uppdrag om förstärkt tillsyn
              som regeringen givit dem.
            </seg>
            <seg n="6cd0cb28">
              Tack för möjligheten att debattera den sociala barn- och ungdomsvården.
              Precis som Morgan Johansson framhåller är det en fråga som ligger
              mig varmt om hjärtat.
            </seg>
            <seg n="c7cbf2b2">
              Låt mig börja med frågan om tillsynen. Morgan Johansson redogör
              för det uppdrag om tillsyn av den sociala barn- och ungdomsvården
              som länsstyrelserna fick inom ramen för en bredare arbetsmarknadspolitisk
              satsning av den tidigare socialdemokratiska regeringen. Detta
              uppdrag var omfattande och angeläget, och därför bedömde den nya
              regeringen att uppdraget ska kvarstå. Att denna satsning upphör
              2008 är ju ingen avvikelse från vad den tidigare regeringen beslutade.
              Dessutom anser vi att tillsynen av den sociala barn- och ungdomsvården
              är så pass angelägen att den behöver extra egna resurser inte
              bara som en bieffekt av en arbetsmarknadspolitisk satsning. Därför
              har vi avsatt 20 miljoner kronor extra för tillsynen av i första
              hand hemmen för vård eller boende, så kallade HVB, under 2007
              och 2008. Som Morgan Johansson säkert känner till kommer den sociala
              tillsynsutredningen med sitt betänkande nu i sommar, och det är
              väl rimligt att vi avvaktar den innan vi tar ställning till hur
              vi långsiktigt ska lösa frågan om tillsyn av den sociala barn-
              och ungdomsvården.
            </seg>
            <seg n="c438b84c">
              Så till frågan om beredningen av den sociala barn- och ungdomsvårdskommitténs
              betänkande (SOU 2005:81) Källan till en chans . Jag tror att Morgan
              Johansson och jag i hög utsträckning delar inställning till ett
              flertal förslag i betänkandet. Precis som framgår av den reservation
              som ledamöterna från Allians för Sverige skrev i betänkandet har
              vi också avvikande uppfattning i hur man bör lösa en del frågor.
              Det handlar bland annat om förslaget om samverkan mellan den sociala
              barn- och ungdomsvården och barn- och ungdomspsykiatrin, där vi
              tror oss ha en bättre lösning inom ramen för de förslag som psykiatrisamordnaren
              presenterat. Dessutom menar jag att förslagen i Källan till en
              chans kan behöva kompletteras vad avser barnperspektivet.
            </seg>
            <seg n="e0c13e8f">
              Den nya regeringen har redan hunnit ta en del initiativ. Vi har
              till exempel redan överlämnat vårt förslag om obligatorisk registerkontroll
              vid HVB. En del av förslagen i Källan till en chans måste dock
              beredas i samstämmighet med initiativ på närliggande områden för
              att bli heltäckande och samtidigt undvika dubbelarbete.
            </seg>
            <seg n="f355a441">
              Jag vill dock lugna Morgan Johansson med att min avsikt är att
              bereda förslagen i Källan till en chans vidare.
            </seg>
          </u>
          <note type="speaker" n="702f3642">
            Anf. 35 MORGAN JOHANSSON (s):
          </note>
          <u who="morgan_johansson_c92f40" xml:id="i-124b22c9458f62be-0" n="17f5e957">
            <seg n="9e88e8d4">
              Herr talman! Jag kanske ska börja med det allra sista som Maria
              Larsson sade. Hon sade att hon redan har hunnit ta en del initiativ,
              och så exemplifierade hon med förslaget till obligatorisk registerkontroll
              vid hem för vård och boende. Det är riktigt att regeringen har
              föreslagit det, men det blir lite konstigt när Maria Larsson säger
              att det är hennes initiativ. Det var faktiskt den förra regeringen
              som uppmärksammade frågan. Det var jag som 2004 lät dra i gång
              den utredning som tog fram hela förslaget, och det var jag som
              förordnade utredare, skrev direktiv och tog emot resultatet också.
              Det här lagförslaget låg fixt och färdigt på Socialdepartementet
              när Maria Larsson klev in där. Hon hade i praktiken bara att expediera
              det och gå över med det till riksdagen, vilket hon också gjorde.
              Sedan kallar hon det för sitt initiativ. Vad ska man säga om det?
              Kanske så här, och det är ett allmänt råd, Maria Larsson: Strutta
              inte omkring i lånta fjädrar! Det ser väldigt illa ut. Det blir
              så pinsamt när det avslöjas, som är fallet i dag. Det finns ingen
              som uppskattar en politiker som oblygt försöker ta åt sig äran
              av andras arbete.
            </seg>
            <seg n="0960cd6e">
              Vad handlar då den här debatten om? Jo, den handlar om hur samhället
              tar sig an våra mest utsatta medborgare, det vill säga barn som
              utsatts för övergrepp och våld och som kanske växer upp i missbrukarmiljöer.
              Vi säger ofta att familjen är samhällets viktigaste enhet när
              det gäller att ge barn en trygg uppväxt, och så är det. Men ibland
              är familjen en del av problemet och inte en del av lösningen.
              Så kan det vara när det finns kriminalitet och missbruk i botten.
              Då måste det finnas ett samhälle runt omkring som är starkt. Socialdemokratin
              är väldigt tydlig där. Vi säger att när familjen är svag måste
              samhället vara starkt. Det måste finnas en stark generell välfärd
              och en stark socialtjänst som kan gripa in.
            </seg>
            <seg n="ed99cb39">
              Jag tycker att vi i Sverige kan vara stolta över mycket av det
              vi gör på det här området. Vi lägger ned mycket resurser och tar
              många initiativ här. Det innebär också att vi har ganska stora
              åtaganden. Det är ungefär 30 000 barn som har öppenvårdsinsatser
              och ungefär 15 000 barn som har farit så illa att de måste omhändertas,
              och ingenting tyder på att det här behovet minskar tvärtom.
            </seg>
            <seg n="e94237f9">
              Vad vi däremot har haft ett bekymmer med är att vi har varit
              dåliga på att utvärdera kvaliteten i insatserna. Det var precis
              därför som den förra regeringen tog initiativ till den stora översyn
              av den sociala barn- och ungdomsvården som en parlamentarisk kommitté
              fick uppdraget att göra. Vi hade haft socialtjänstlagen i 20 år,
              och vi hade inte systematiskt gått igenom vad insatserna egentligen
              betydde för barnen. Därför förordnade den förra regeringen på
              mitt initiativ en sådan parlamentarisk kommitté. Den kom med en
              lång rad förslag i sitt slutbetänkande som heter Källan till en
              chans . Det var allt från hur man skulle bli bättre på förebyggande
              åtgärder till hur man skulle förstärka tillsynen.
            </seg>
            <seg n="96fccad6">
              Och det här sista, att förstärka tillsynen, det vill säga att
              se till att kvaliteten i insatserna var viktig och bra, genomförde
              vi i en särskild satsning. Vi satte av 130 miljoner kronor 2006
              och 2007. Detta var Maria Larsson i sin roll som oppositionspolitiker
              också angelägen om att lyfta fram. Vi hade en debatt i Visby i
              somras där hon till och med försökte övertrumfa allt som den socialdemokratiska
              regeringen då sade att vi skulle göra och som vi hade gjort.
            </seg>
            <seg n="ac74c85b">
              Det första hon gör när hon kliver in på Socialdepartementet är
              att hon skär ned på den tillsynsinsatsen. 65 miljoner kronor försvinner
              2007, och ytterligare 65 miljoner försvinner 2008.
            </seg>
            <seg n="aba29701">
              Jag har två frågor till Maria Larsson.
            </seg>
            <seg n="62d3e2fb">
              Den ena är: Varför var det så viktigt att skära ned på tillsynen
              av den sociala barn- och ungdomsvården?
            </seg>
            <seg n="c2cec99f">
              Den andra är: När kommer handlingsplanen?
            </seg>
          </u>
          <note type="speaker" n="e267fce6">
            Anf. 36 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-1cebe46fefab32b8-1" n="5824bca5">
            <seg n="178913fc">
              Herr talman! Man ska vara noga med sanningen, både i opposition
              och i majoritet. Det finns många frågor som skulle kunna ställas
              utifrån den situation som råder. Morgan Johansson var socialtjänstminister
              20022006, och jag har fått överta en hel del saker. Jag har bland
              annat fått överta en väldigt nedrustad missbrukarvård. Men jag
              har också fått överta en utredning som den nuvarande regeringen
              faktiskt fattade beslut om. Den handlar om en registerkontroll
              av HVB. Ett förarbete var naturligtvis gjort, men det var vi som
              lade fram förslaget. Till detta kommer en mängd andra förslag
              som vi har lagt fram. De innebär också satsningar. Efter bara
              några månader har vi faktiskt visat att vi ser allvarligt på frågan
              om barn och ungdomar som far illa i Sverige i dag.
            </seg>
            <seg n="6dc3791a">
              Det handlar till exempel om den stora psykiatrisatsning som vi
              har gjort. Det handlar om att vi bygger ut stödet för personliga
              ombud. Det handlar om att vi har lagt fram en hemlöshetsstrategi
              där regeringen inte kom till skott med någonting annat än ett
              par utredningar under tolv års regeringsinnehav. Vi ser till dem
              som är utsatta i samhället. Det här indikerar tydligt att det
              är den inriktning som den här regeringens arbete har. Vi försöker
              arbeta så fort det bara är möjligt. Därför kom propositionen om
              HVB och registerkontroll så pass snabbt.
            </seg>
            <seg n="47a9074b">
              Det kan man däremot inte säga om Morgan Johanssons arbete. Nu
              står Morgan Johansson här i talarstolen och tycker att det är
              viktigt att förstärka tillsynen. Ja, det tycker vi också. Det
              är därför vi låter uppdraget ligga kvar. Dessa 131 miljoner handlar
              inte alltid om den sociala barn- och ungdomsvården. Eller hur?
              Det var ju en bredare arbetsmarknadspolitisk satsning som handlade
              om ett stort traineeprogram på länsstyrelserna vilket skulle underlätta
              generationsskiftet. Det som handlade om den sociala barn- och
              ungdomsvårdens tillsyn ligger kvar oförändrat.
            </seg>
            <seg n="42a19154">
              Detta var en tillfällig satsning som den förra regeringen gjorde.
              Det vi har sett som angeläget i väntan på Tillsynsutredningen
              är att lägga extra resurser också de kommande åren. Därför tillför
              vi 10 miljoner kronor extra de två kommande åren, just för att
              veta att vi har en tillfredsställande tillsyn över den sociala
              barn- och ungdomsvården.
            </seg>
            <seg n="cb9803f3">
              Det som gör mig bekymrad är att saker hänt så långsamt och i
              så liten utsträckning. Här står Morgan Johansson i talarstolen
              och tycker att statistiken och kunskapen om barn som far illa
              har varit otillräcklig. Ja, men varför gjordes då ingenting? Socialstyrelsen
              sade 2002, samma år som Morgan Johansson tillträdde som socialtjänstminister,
              att kunskaperna om den sociala barn- och ungdomsvården behövde
              öka och att basfakta saknades på nationell nivå. Morgan Johansson
              satt i fyra år men hann inte få fram något förslag som kunde stärka
              detta. En utredning tillsattes men det kom inget förslag, ingen
              proposition, ingen förändring för de barn som far illa.
            </seg>
            <seg n="d670dc90">
              Det är viktigt att tala om det man gör. Men det är också viktigt
              att faktiskt kunna erkänna det man inte har gjort, de många tillfällen
              som man försuttit och försummat.
            </seg>
            <seg n="979d70a1">
              För oss är en väl fungerande tillsyn en prioriterad fråga. Det
              är därför vi låter uppdraget ligga kvar oförändrat. Det är därför
              det fortsatt ligger 65 miljoner i budgeten. Det är därför vi också
              tillför extra resurser de kommande åren.
            </seg>
            <seg n="66fbc42c">
              Min fråga till Morgan Johansson, när jag tittar på Socialdemokraternas
              budgetförslag, är hur man har tänkt sig fortsättningen efter 2007.
            </seg>
          </u>
          <note type="speaker" n="4560cee2">
            Anf. 37 MORGAN JOHANSSON (s):
          </note>
          <u who="morgan_johansson_c92f40" xml:id="i-124b22c9458f62be-1" n="17f5e957">
            <seg n="742521e0">
              Herr talman! Maria Larsson har varit i opposition nästan hela
              livet, så jag förstår att det är svårt för henne att anpassa sig
              till en situation där hon måste ta ansvar för sina egna beslut.
              Att skära ned på tillsynen totalt sett i länsstyrelserna är inte
              mitt beslut. Mitt beslut var att ta fram pengar för att kunna
              förstärka tillsynen 130 miljoner kronor. Det första Maria Larsson
              gör när hon kliver in genom Socialdepartementets dörrar är att
              skära ned detta. Ta ansvar för det! Du är i regeringsställning
              nu, Maria Larsson, inte i opposition. Ta ansvar för dina beslut!
            </seg>
            <seg n="f096425d">
              Jag tror att det var så enkelt att Maria Larsson förlorade sin
              första budgetförhandling. Här anslår vi 10 miljoner ytterligare
              till tillsynen, säger hon. Man skulle gärna ha velat följa den
              förhandling som hon måste ha haft med sin finansminister. Maria
              Larsson kliver in till Anders Borg på Finansdepartementet och
              säger: Hej, jag vill ha mer pengar till den sociala barn- och
              ungdomsvården, för det har jag lovat överallt där jag har varit.
              Inte minst gjorde hon det på det Rädda Barnen-seminarium i Visby
              som vi var på tillsammans i somras. Och så säger Anders Borg:
              Nej, det blir inga pengar till den sociala barn- och ungdomsvården.
              Men du, vi kan göra så här: Vi skär ned 130 miljoner kronor på
              länsstyrelserna, och sedan lägger vi tillbaka 10 miljoner kronor
              och kallar det för satsning. Okej, så gör vi, säger Maria Larsson,
              och så kommer hon ut. Inte nog med att hon då inte har fått ut
              ett enda öre till den sociala barn- och ungdomsvården; hon har
              dessutom blivit avplockad 120 miljoner kronor. Och så försöker
              hon få det att framstå som en framgång.
            </seg>
            <seg n="1c3cda1e">
              Det här märks i verksamheten, Maria Larsson. Jag ringde runt
              till några landshövdingar under förra veckan. Så gott som samtliga
              länsstyrelser gör sig nu av med personal, antingen via avtalspensioner
              eller via rena uppsägningar.
            </seg>
            <seg n="894051f3">
              När vi hade tagit fram dessa 130 miljoner såg vi till att genomföra
              nyrekryteringar. Det var ett hundratal personer som skulle nyrekryteras.
              Nu, när Maria Larsson har ansvar för tillsynen, säger man i stället
              upp folk. Nu minskar man personalen på länsstyrelserna.
            </seg>
            <seg n="54b2657c">
              Varför var det viktigt att stärka tillsynen? Jo, därför att barnen
              själva sade att det var viktigt. Alla som till exempel Rädda Barnen
              intervjuade som hade varit placerade på olika ställen sade: Kontrollera
              mer! Vi har alla varit på ställen där saker och ting inte fungerade
              riktigt som de skulle. Det kunde vara hem för vård och boende,
              institutionsboende eller familjehem. Kontrollera mer! Precis så
              sade de.
            </seg>
            <seg n="732fefa2">
              Bara 4 procent av länsstyrelsernas totala budget gick till social
              tillsyn. Det var bakgrunden till hela vår satsning, den som nu
              Maria Larsson skär ned. Vi anslog drygt 130 miljoner kronor 2006
              och 2007. Ni drar ned detta med 65 miljoner kronor 2007, och resten
              av pengarna ska ni ta 2008. Men uppdraget för länsstyrelserna
              ligger ju kvar, säger då Maria Larsson. Ja, uppdraget ligger kvar,
              men pengarna drar ni tillbaka.
            </seg>
            <seg n="9413ed4c">
              Svara på frågorna: Varför var det så viktigt för dig att få skära
              ned på länsstyrelsernas resurser? Och när kommer den handlingsplan
              som skisseras i det här betänkandet? När kommer handlingsplanen,
              Maria Larsson, som du i din oppositionsroll var så angelägen om
              att den skulle komma? Nu är det dags att leverera.
            </seg>
          </u>
          <note type="speaker" n="88c33b19">
            Anf. 38 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-1cebe46fefab32b8-2" n="5824bca5">
            <seg n="f6f3f585">
              Herr talman! Vi har hört Morgan Johansson berätta sagor här.
              Låt mig ta en annan saga. Det kanske är som Nalle Puh sade när
              han talade med någon som inte alls hörde eller lyssnade på vad
              han sade: Det kan bero på att han har lite ludd i öronen. Kanske
              är det så med Morgan Johansson också eftersom han inte förstår
              det jag säger.
            </seg>
            <seg n="58a8aec1">
              Uppdraget ligger kvar på länsstyrelserna. De 131 miljoner som
              tillsattes var också en större arbetsmarknadspolitisk satsning
              som gjordes inför valet. Det handlade naturligtvis för sittande
              regering om att dölja så mycket av arbetslösheten som möjligt,
              att få så många som möjligt att inte skylta i tabellerna. Det
              var en större arbetsmarknadspolitisk satsning, men den varade
              bara i två år.
            </seg>
            <seg n="52910074">
              Vi har låtit den del som handlade om den sociala barn- och ungdomsvården
              ligga kvar intakt. Jag säger det igen; jag kan säga det upprepade
              gånger. Den delen är intakt. Det uppdraget ligger kvar. Tillsynen
              av den sociala barn- och ungdomsvården ska ske i precis samma
              utsträckning som tidigare. Det är alltså ingen nedrustning. Morgan
              Johansson läser alldeles fel i tabellerna om han påstår detta.
              Uppdraget ligger kvar, och det är precis det som bland annat de
              65 miljoner kronorna ska användas till.
            </seg>
            <seg n="bbd8e412">
              Visst kan det vara så att man skär ned på personalen, men inte
              på det här området. Det är väldigt tydligt i instruktionen. Har
              inte länsstyrelserna uppfattat det är det dags att gå och läsa
              budgeten. Jag tror att Morgan Johansson kanske inte ställde frågan
              om det var personal som sysslade just med den sociala barn- och
              ungdomsvården som lämnade länsstyrelserna. Det sades nämligen
              ingenting om detta i Morgan Johanssons kommentar.
            </seg>
            <seg n="119adf45">
              Här står nu Morgan Johansson och säger: När kommer handlingsplanen?
              När kommer handlingsplanen? Jag tycker att jag har levererat en
              hel del redan, Morgan Johansson, efter fyra månader. Men det Morgan
              Johansson inte levererade under sina fyra år, trots upprepade
              uppmaningar från diverse instanser, ska vi nu försöka göra bättre.
            </seg>
            <seg n="e36dd663">
              Riksdagens revisorer påpekade redan 2001 att det saknades ett
              statligt engagemang för att utveckla familjehemsvården. Morgan
              Johansson kom inte till skott. Riksrevisionsverket sade 2001 att
              tillsynen av HVB behövde förstärkas. Morgan Johansson kom inte
              till skott. Socialstyrelsen påpekade att kunskaperna behövde öka.
              Morgan Johansson kom inte till skott. Fyra år hade Morgan Johansson
              på sig, och så lite åstadkom han! Då går det an att stå här, med
              ett sådant snigelbagage, och säga att nu måste man leverera.
            </seg>
            <seg n="a46dc9c7">
              Ja, Morgan Johansson, det här är en angelägen fråga för mig.
              Jag kommer att leverera så fort det bara är möjligt. Men Morgan
              Johansson ska inte stå här och slå sig för bröstet och tycka att
              det går långsamt. Jag skulle vilja säga att vi har jobbat på väldigt
              mycket. Jag säger också att den utredning som är gjord, Källan
              till en chans , ska användas och användas väl. Om detta ska vi
              återkomma i propositionsform till riksdagen, självklart.
            </seg>
            <seg n="a06f4503">
              Men var lite försiktig med orden och tala inte så mycket om långsamhet!
              Med det Morgan Johansson har med sig i bagaget skulle jag vara
              ganska försiktig med den typen av ord.
            </seg>
          </u>
          <note type="speaker" n="b41cf490">
            Anf. 39 MORGAN JOHANSSON (s):
          </note>
          <u who="morgan_johansson_c92f40" xml:id="i-124b22c9458f62be-2" n="17f5e957">
            <seg n="bb093598">
              Herr talman! Nu är Maria Larsson tillbaka i sin oppositionsroll.
              Jag har förståelse för att saker och ting kan gå långsamt, men
              det behöver inte gå bakåt. Det första Maria Larsson gör när hon
              kliver in på Socialdepartementet är att skära ned på resurserna
              till länsstyrelserna. Det är tillsynen.
            </seg>
            <seg n="c21ea800">
              Men när vi två före valet debatterade frågan i Visby försökte
              hon övertrumfa allt vad Socialdemokraterna sade. Då skulle tillsynen
              förstärkas, då skulle man satsa de här pengarna och då skulle
              man dessutom se till att leverera Källan till en chans .
            </seg>
            <seg n="3ef589a7">
              Vi gick till val på ett förslag om att genomföra handlingsplanen,
              och vi hade gjort det om vi hade vunnit valet. Men Maria Larsson
              gick också till val på detta. Hon gick till och med till val på
              överbudsretorik. Men när man nu läser och försöker hitta förslagen
              ser man att de inte finns. Jag tror att det är så enkelt som att
              pengarna är slut. Pengarna saknas, för de har gått till annat.
            </seg>
            <seg n="c6914978">
              Det blir tydligt när man ser den nya regeringens prioriteringar
              att det här inte är någon koalitionsregering. Det är en moderatregering.
              Det är Moderaternas prioriteringar som fått slå igenom. Det är
              Moderaternas skattesänkningar som har varit viktigast. Det är
              de som ska levereras under de första åren.
            </seg>
            <seg n="3d4f88c4">
              Ni kom till ett dukat bord: stora överskott i statsfinanserna,
              snabbt fallande arbetslöshet, snabbt fallande kostnader också
              för sjukskrivningarna. Men det är bara Moderaterna som fått sitta
              vid bordet och äta upp nästan allt som finns. De är väl nästan
              inne på desserten, medan ni andra fortfarande kravlar omkring
              under bordet och letar efter era bestick. Och så säger Moderaterna:
              Vänta bara några år så ska de sociala reformerna komma.
            </seg>
            <seg n="b25c03f1">
              Jag tror att de har lurat skjortan av er. Jag tror inte att det
              kommer att finnas några pengar till sociala reformer framöver.
              Hittills har Maria Larsson inte levererat någonting när det gäller
              den sociala barn- och ungdomsvården. Hittills har hon bara levererat
              nedskärningar av tillsynen av den sociala barn- och ungdomsvården
              och det borde hon ta ansvar för.
            </seg>
          </u>
          <note type="speaker" n="2b7b767b">
            Anf. 40 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-1cebe46fefab32b8-3" n="5824bca5">
            <seg n="fe6ae8c6">
              Herr talman! Otåligheten har ju växt hos Morgan Johansson. Den
              otåligheten visade han inte i form av prestation under sin statsrådstid.
              Vi har möjligtvis bägge lite problem med våra roller därvidlag.
              Jag är bekymrad över, och det har jag också sett i den tidigare
              regeringens politik, att man har en sådan hattig syn på vikten
              av tillsyn.
            </seg>
            <seg n="e1f6ee01">
              Återigen: Vi står fast vid uppdraget. Uppdraget ska löpa intakt.
              Jag fick som sagt var ingen utläggning som kunde verifiera att
              det faktiskt inte är så att just den delen ska fortsätta på länsstyrelsen.
              Så jag förstår att den är i trygga händer hos länsstyrelsen, även
              om Morgan Johansson försöker göra politisk retorik av det här.
            </seg>
            <seg n="c9fca506">
              Men det som bekymrar mig är att Socialdemokraterna inte i oppositionsställning
              heller är beredda att ta ansvar för det här. Nu lägger man visserligen
              pengar i innevarande års budget, men för 2008 står det noll kronor.
              Sedan säger man att man ska lägga 40 miljoner kronor under 2009.
              Det är väl inget ansvarsfullt sätt att behandla den här frågan
              på, att ha den typen av hattighet i sin budgetläggning. Jag tror
              att det är Morgan Johansson som blir svaret skyldig.
            </seg>
            <seg n="f49cbe54">
              För mig är det här en angelägen fråga. Det är viktigt med tidiga
              insatser. Det är viktigt att kunna ha ett föräldrastöd. Där tycker
              jag att den tidigare regeringen inte heller har gett tillräckligt
              många verktyg för föräldrar och familjer att tidigt kunna få hjälp,
              stöd och råd in i familjesituationen. Tillsynen är viktig. Dokumentationen
              av att låta barnen komma till tals som ett av de viktiga perspektiven
              i utredningen Källan till en chans är mycket viktig, liksom naturligtvis
              en bättre samordning med skolan och en god hantering av anmälningar
              som kommer in.
            </seg>
            <seg n="af3fda6e">
              Sammantaget är det här en utredning som innehåller många bra
              förslag. Därför kommer vi att arbeta vidare med dem. Det var ju
              den andra delen av Morgan Johanssons fråga. Och med den vill jag
              vara tydlig och säga att här är många viktiga förslag och vi avser
              att komma tillbaka till riksdagen med en proposition i frågan.
            </seg>
          </u>
          <note n="d3c902ec">
            Överläggningen var härmed avslutad.
          </note>
          <note n="910f0d8b">
            19 § Svar på interpellation 2006/07:253 om ensamkommande barn
          </note>
          <note type="speaker" n="be0cb887">
            Anf. 41 Statsrådet TOBIAS BILLSTRÖM (m):
          </note>
          <u who="tobias_billstrom_31267a" xml:id="i-040daf6023f85a4c-0" n="eee3ab41" next="i-23547bcdc9680994-0">
            <seg n="54a19b5a">
              Herr talman! Göte Wahlström har frågat mig vilka åtgärder jag
              avser att vidta för att såväl möta ankomstkommunernas behovssituation
              som nödvändigheten av att finna ytterligare kommuner som står
              beredda och villiga att ta emot ensamkommande barn.
            </seg>
          </u>
          <note n="47b658ed">
            Göte Wahlströms fråga hänför sig till reformen den 1 juli 2006
            som innebar att ansvaret för boende och omvårdnad fördes över
            från Migrationsverket till kommunerna gällande ensamkommande asylsökande
            barn.
          </note>
          <u who="tobias_billstrom_31267a" xml:id="i-23547bcdc9680994-0" n="eee3ab41" prev="i-040daf6023f85a4c-0">
            <seg n="00c88d82">
              Antalet ensamkommande barn är i dag väsentligt större än vad
              som beräknades inför lagändringens ikraftträdande för ett drygt
              halvår sedan. Under 2006 kom det 820 barn, vilket innebar en dubblering
              jämfört med de två tidigare åren.
            </seg>
            <seg n="c46a378f">
              Såväl Migrationsverket som Sveriges Kommuner och Landsting har
              på olika sätt varit i kontakt med samtliga landets kommuner för
              att få dem att ta sin del av det samlade ansvar som vilar på kommunerna
              när det gäller ensamkommande barn. Migrationsverket har dock inte
              kunnat teckna överenskommelser med kommunerna i tillräcklig utsträckning.
              En av förklaringarna är att den stora ökningen av antalet asylsökande
              barn inleddes samtidigt som de nya bestämmelserna trädde i kraft.
            </seg>
            <seg n="109dcbdb">
              Ett alternativ till frivilliga överkommelser hade varit att lagstiftningsvägen
              tvinga kommunerna att ta emot barnen, vilket kanske hade gjort
              det lättare att tillhandahålla platser men knappast varit till
              gagn för barnens bästa. Vi vill ha kommuner som har både förmågan
              och viljan att ta emot dessa barn.
            </seg>
            <seg n="77bace13">
              Regeringen är medveten om de omställningssvårigheter som den
              kraftiga ökningen av antalet asylsökande medfört. Kommunernas
              förberedelsetid var därutöver relativt kort.
            </seg>
            <seg n="2b4f7226">
              Situationen är, precis som Göte Wahlström säger, ansträngd i
              de så kallade ankomstkommunerna. Flera kommuner behöver därför
              teckna överenskommelser med Migrationsverket. De mer permanenta
              platserna måste bli flera. Regeringen har i detta syfte haft en
              dialog med Sveriges Kommuner och Landsting.
            </seg>
            <seg n="f41c2c66">
              Migrationsverket och Integrationsverket har inlett en fördjupad
              samverkan för att få till stånd en mer enhetlig och samlad information
              om vad som gäller beträffande boende och ersättningar. Här står
              barnens bästa i centrum samtidigt som kommunerna ges bättre planeringsförutsättningar.
              Regeringen följer fortlöpande upp och utvärderar den statliga
              ersättningen till kommunerna.
            </seg>
            <seg n="3568fc02">
              Sammantaget vill jag säga att jag har goda förhoppningar om att
              flera kommuner tecknar överenskommelser och tar sig an de ensamkommande
              barnen.
            </seg>
          </u>
          <note type="speaker" n="ee468cf2">
            Anf. 42 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-d6dde72b2bf8c17f-0" n="12c50e0d">
            <seg n="af17e0a7">
              Herr talman! Tack Tobias Billström för svaret! Men jag är långt
              ifrån nöjd med svaret. Jag har vid tre tillfällen, under senhösten
              och nu under våren, ställt frågan kring de ensamkommande barnen
              till statsrådet, och svaren har i stort sett varit desamma. Regeringen
              följer nogsamt utvecklingen. Regeringen tittar på situationen,
              vill bereda situationen, har förhoppningar om att det ska lösa
              sig.
            </seg>
            <seg n="39df3bff">
              Men det jag är bekymrad över är att vi ser att inströmningen
              har varit av sådan kraft att flera kommuner som nu är mottagningskommuner
              har väldigt stora problem med att ta sig an situationen. Tittar
              vi på utvecklingen vad gäller kommuner som har tecknat avtal med
              Migrationsverket ser vi att de bara är ett tjugotal. De kan knappast
              ta hand om de barn som nu sitter i mottagningskommunerna och skapar
              den här situationen.
            </seg>
            <seg n="ac9bdd88">
              Det gör att jag naturligtvis ställer frågan till ministern: Vilka
              åtgärder har man för avsikt att vidta för att påskynda upplösningen
              av den här situationen? Det kan knappast vara tillfredsställande
              för barnen att befinna sig i den miljö där de just i dag vistas,
              i upptagningskommunerna, även om jag vet att mottagningskommunerna
              gör ett fantastiskt arbete för att möta de krav som man rätteligen
              kan ställa.
            </seg>
            <seg n="ed7da6d2">
              Vid ett besök i en av dessa kommuner för några månader sedan
              fick jag beskedet att man vid det tillfället hade 39 barn inskrivna
              i sin verksamhet. Man ansåg situationen vara väldigt bekymmersam
              vad gällde barnens hela omsorgssituation, även frågor som gällde
              de formella delar som ska finnas, godmansförhållandet och annat.
              I dag kan jag se att samma kommun har ca 50 barn inskrivna i sitt
              system. Det gör naturligtvis att jag är bekymrad.
            </seg>
            <seg n="36c95913">
              Nu säger statsrådet att man har haft överläggningar med Sveriges
              Kommuner och Landsting. Då är naturligtvis frågeställningen: Vad
              har Sveriges Kommuner och Landsting signalerat för krav, för möjligheter,
              för ställningstaganden för att man ska kunna hitta en lösning
              i sina kommuner?
            </seg>
            <seg n="f1a4ee86">
              Jag vet också att Migrationsverket, som har fått i uppdrag att
              ytterligare titta på frågeställningen tillsammans med Integrationsverket,
              har signalerat ett antal förslag och åtgärder till departementet
              för att komma till rätta med situationen och lättare möta kommunerna.
            </seg>
            <seg n="840f8d18">
              Vi har ett gemensamt ansvar för och synsätt att värnandet av
              barnen är så viktigt. Vi bör tillsammans hitta en gemensam lösning
              för att klara ut den allvarliga situation vi befinner oss i.
            </seg>
            <seg n="a1a95053">
              Vi har naturligtvis ett ansvar från riksdagens och från regeringens
              sida. Vi har signalerat om starka åtgärder på området. Vi har
              fattat beslut om överförandet av ansvaret på kommunerna. Vi har
              också signalerat vår grundsyn på förhållningssättet i frågan.
              Det är då viktigt att riksdagen, men också regeringen, lever upp
              till det ansvarstagande detta innebär. Det är otroligt viktigt
              att vi hittar en samförståndslösning mellan Sveriges kommuner
              och riksdagen som beslutsfattare så att barnen kan känna trygghet,
              stabilitet och styrka i den situation de befinner sig i. Det är
              en trovärdighetsfråga för det centrala systemet, riksdagen, gentemot
              kommunerna. För kommunernas del är det viktigt att barnen känner
              trygghet i sin fortsatta utveckling.
            </seg>
          </u>
          <note type="speaker" n="66d32e57">
            Anf. 43 Statsrådet TOBIAS BILLSTRÖM (m):
          </note>
          <u who="tobias_billstrom_31267a" xml:id="i-eaf1564d7db38a8d-0" n="eee3ab41">
            <seg n="a2f6ed7f">
              Herr talman! Först och främst vill jag tacka för interpellationen
              från Göte Wahlström. Det ger mig ett bra tillfälle att förklara
              regeringens strategier på området. Det ska vi vara tacksamma för.
            </seg>
            <seg n="4057e01f">
              Det är viktigt att först och främst konstatera vad som är syftet
              med den reform som Göte Wahlström hänvisar till och som riksdagen
              fattade beslut om förra året. Syftet var att stärka skyddet för
              barnen. Det faller tillbaka på samma diskussion som Göte Wahlström
              nu vill föra om Sveriges Kommuner och Landsting. Alla är överens
              om att kommunerna på grund av sitt ansvar för den sociala barn-
              och ungdomsvården har den rätta kompetensen för att ta hand om
              barnen i enlighet med socialtjänstlagen. Det innebär också att
              vi följer upp den stora tanken bakom reformen, nämligen att renodla
              Migrationsverkets roll. Verkets uppgift är att utreda och pröva
              barnens asylskäl. Kommunernas uppgift är att erbjuda barnen omsorg,
              boende och möjlighet till skolgång. Det är viktigt att rågången
              upprätthålls.
            </seg>
            <seg n="693e3bb9">
              Antalet asylsökande ensamkommande barn, främst från Irak, fortsätter
              att ligga på en mycket hög nivå. Tillräckligt många kommuner är
              inte villiga att teckna överenskommelser med Migrationsverket
              om boende. Detta leder till att många barn under en längre tid
              än vad som är tänkt blir kvar i ankomstkommunerna. Det var aldrig
              tanken. Ett problem i sammanhanget är att kommuner som inte har
              tecknat överenskommelser påtalar problem när det gäller att ta
              ansvar för barnen såväl före som efter uppehållstillstånd.
            </seg>
            <seg n="d68de7f0">
              Det finns ett antal olika instrument som man måste ta i beaktande.
              Det viktigaste i dagsläget är att skapa förutsättningar för flera
              permanenta platser. Flera kommuner kommer då också att teckna
              överenskommelser med Migrationsverket, vilket minskar trycket
              på ankomstkommunerna. Syftet är att successivt slussa barnen ut
              till andra kommuner än de så kallade ankomstkommunerna.
            </seg>
            <seg n="a2f68603">
              Detta i sin tur handlar om lite olika förutsättningar, men det
              viktigaste är att skapa förutsättningar för flera permanenta platser.
              Det innebär bland annat att flera kommuner måste ta sitt ansvar
              än vad som är fallet i dag. Regeringen har självfallet ett stort
              ansvar i denna fråga. Göte Wahlström nämnde riksdagens roll, och
              den är naturligtvis central. Det är helt klart så. Men det är
              regeringen som verkställande makt i riket som har ansvaret att
              se till att innebörden av reformen som riksdagen har fattat beslut
              om också följs upp.
            </seg>
            <seg n="5c7f128f">
              Jag faller tillbaka på det jag sade tidigare. Det pågår just
              nu ett intensivt arbete. Som jag sade inledningsvis i mitt interpellationssvar
              har samtliga landets kommuner kontaktats av Migrationsverket,
              och dialogen ligger på en högintensiv nivå. Det är regeringens
              förhoppning att vi successivt ska skaffa fram flera platser. Därmed
              kommer problemet successivt att lösas.
            </seg>
          </u>
          <note type="speaker" n="84cd0a14">
            Anf. 44 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-d6dde72b2bf8c17f-1" n="12c50e0d">
            <seg n="c409ee67">
              Herr talman! Jag förstår att regeringens ambition är att successivt
              finna en lösning. Men i min interpellation har jag lyft fram den
              akuta situation vi nu befinner oss i. I fyra av landets kommuner
              befinner sig ca 270 ensamkommande barn. De sitter fast där på
              grund av att samtliga rikets kommuner inte solidariskt tar sitt
              ansvar.
            </seg>
            <seg n="5d57d9a5">
              Det är för tillfället drygt 20 kommuner som har tecknat avtal
              eller en överenskommelse i någon form med Migrationsverket om
              att ta emot barn. Jag konstaterar, inte minst när det gäller min
              hemkommun, att startsträckan för att ta emot ensamkommande barn
              i organiserad form är lång. Det innebär att det beslut som kommunen
              fattar och det ställningstagande som kommunen intar i dagsläget
              kanske kan vara genomfört och i arbete inom några månader. Situationen
              är akut inte minst i de ankomstkommuner där det finns många barn.
              De får där inte den stimulans de behöver för att de ska utvecklas
              på ett tillfredsställande sätt, och därmed kan vi inte leva upp
              till våra ambitioner.
            </seg>
            <seg n="228997e3">
              Migrationsverket säger självt i sin skrivelse till kommunerna
              att om det blir en fördelning så att samtliga Sveriges kommuner
              tar emot två tre barn skulle situationen lösas. Men nu kan vi
              konstatera att ca 60 kommuner har svarat att de inte är beredda
              att ta emot ensamkommande barn. Det innebär naturligtvis ett större
              tryck på övriga kommuner. Då kan vi se att för tillfället finns
              det endast 20 kommuner som har tecknat avtal.
            </seg>
            <seg n="93ebd98c">
              Det är då jag frågar om vilka åtgärder regeringen är beredd att
              vidta. Jag vet att det har funnits signaler från Sveriges Kommuner
              och Landsting i de överläggningar som har genomförts. Det har
              funnits signaler från Migrationsverket om åtgärder i stället för
              lagstiftning, det vill säga stimulansåtgärder. Det kan handla
              om ekonomiska stimulansåtgärder men också om att vi gemensamt
              måste ge signaler om det solidariska ansvar samtliga kommuner
              i vårt land måste ta.
            </seg>
            <seg n="21a90c4b">
              Jag efterlyser fortfarande vilka önskemål Sveriges Kommuner och
              Landsting har framställt för att kunna ge signaler om ett mer
              offensivt förhållningssätt mot kommunerna. Hur tänker statsrådet
              ta upp de signaler till åtgärder som Migrationsverket har givit
              departementet, både i det korta perspektivet men också i det långa
              perspektivet? Det korta perspektivet handlar om att lösa situationen
              för de barn som nu sitter i ankomstkommunerna. I det långa perspektivet
              handlar det om att så många människor utan vårdnadshavare far
              runt i världen, varav många hamnar i Sverige. De befinner sig
              i en situation där de längtar efter trygghet och där vi på olika
              sätt kanske kan skapa den trygga situationen med hjälp av en mer
              offensiv och solidarisk hållning från kommunernas sida. Det kan
              vara fråga om ett mer markerat ställningstagande från statsrådets
              sida till våra kommuner i det hänseendet.
            </seg>
          </u>
          <note type="speaker" n="85d3f39b">
            Anf. 45 Statsrådet TOBIAS BILLSTRÖM (m):
          </note>
          <u who="tobias_billstrom_31267a" xml:id="i-040daf6023f85a4c-1" n="eee3ab41" next="i-23547bcdc9680994-1">
            <seg n="9877c6ad">
              Herr talman! Göte Wahlström ställer frågan om hur regeringen
              agerar för att fånga upp olika signaler. Det är viktigt att komma
              ihåg att regeringen självfallet har ett stort ansvar i frågan,
              inte minst när det gäller att noga följa upp och utvärdera denna
              viktiga reform som beslutades i bred enighet i denna riksdag.
              Barnets bästa var den viktigaste utgångspunkten för reformen,
              och så är det också när den successivt följs upp.
            </seg>
            <seg n="5efdf405">
              Problemet är att tidpunkten för reformens ikraftträdande innebar
              att kommunernas tid för planering blev relativt kort. Det är viktigt
              att slå fast det här, inte bara i debatten i kammaren utan närhelst
              det blir tillfälle till det. Man ska spela med öppna kort i det
              här sammanhanget. Detta kan ha haft en inverkan på antalet överenskomna
              platser.
            </seg>
            <seg n="a280ef47">
              Apropå vad Göte Wahlström säger om den akuta situationen har
              denna fråga samtidigt varit aktuell sedan 2002, det vill säga
              en hel mandatperiod när den förra regeringen innehade regeringsmakten.
              Kravet på ett skyndsamt genomförande fanns därför också med i
              bilden redan då. Det var en riksdag som i bred enighet stod bakom
              beslutet, och det är viktigt att inte glömma bort det i debatten.
              Den nuvarande majoriteten och den nuvarande oppositionen har ett
              gemensamt ansvar för det beslut som fattades just därför att enigheten
              var så bred.
            </seg>
            <seg n="22e169f9">
              Detta faller tillbaka på den fråga som Göte Wahlström har ställt
              om vad som kan göras ersättningsmässigt och på annat sätt. Statens
              ersättningar till kommunerna följs kontinuerligt upp och utvärderas
              av regeringen. Det gäller såväl ersättningsnivåer som systemet
              i sig. En ambition jag har som statsråd är att skapa ett mer enhetligt
              system för boende och ersättningar såväl under asyltiden som efter
              ett eventuellt uppehållstillstånd. En viktig del i detta utgörs
              av den fördjupade samverkan som nu sker mellan Migrationsverket
              och Integrationsverket, som också delar detta ansvar kring informationen
              om boende och ersättningar med landets kommuner.
            </seg>
            <seg n="d9954dce">
              Merparten av kommunerna har, som jag nämnde i mitt förra inlägg,
              fått förfrågningar om och information kring mottagandet av ensamkommande
              barn från såväl Migrationsverket som Sveriges Kommuner och Landsting.
              Dessa parter och Integrationsverket gör nu gemensam sak i frågan
              och kommer, om jag har förstått saken rätt, att på ett mer tydligt
              sätt att beskriva kommunernas ansvar och vilka ersättningar som
              gäller i hela kedjan från asylansökan till uppehållstillstånd
              alternativt avslag på en sådan ansökan. Detta kommer också att
              ske via olika typer av medier men också via direkta samtal, via
              informationsträffar, via nätverk. Det finns alltså en hel flora
              av åtgärder och instrument. Och det tror jag är ett bra svar på
              just den fråga som Göte Wahlström ställde.
            </seg>
            <seg n="18d52778">
              Sedan är det inte min uppgift som statsråd i regeringen att gå
              in och styra exakt hur Migrationsverket ska bedriva den här verksamheten.
              Men jag tror att jag genom det här axplocket har kunnat visa Göte
              Wahlström att regeringen inte står handfallen inför den här situationen.
              Tvärtom uppmärksammar vi den dagligen därför att vi, liksom alla
              andra parter, tror jag, som är med i den här diskussionen, är
              medvetna om att det viktigaste är barnets bästa. Och det måste
              vi sätta i centrum i den här diskussionen.
            </seg>
          </u>
          <note n="17f08251">
            Ajournering
          </note>
          <note n="07803668">
            Kammaren beslutade kl. 16.00 på förslag av talmannen att ajournera
            förhandlingarna till kl. 18.00.
          </note>
          <u who="tobias_billstrom_31267a" xml:id="i-23547bcdc9680994-1" n="eee3ab41" prev="i-040daf6023f85a4c-1">
            <seg n="1305c5c5">
              Återupptagna förhandlingar
            </seg>
          </u>
          <note n="e9f2dd54">
            Förhandlingarna återupptogs kl. 18.00.
          </note>
          <note n="b34c62f2">
            19 § (forts.) Svar på interpellation 2006/07:253 om ensamkommande
            barn
          </note>
          <note n="35f79085">
            Då Göte Wahlström, som framställt interpellationen, anmält att
            han var förhindrad att närvara vid den fortsatta debatten, förklarade
            andre vice talmannen överläggningen avslutad.
          </note>
          <note n="57fd6191">
            20 § Svar på interpellation 2006/07:260 om anhöriginvandring
            för redan boende i Sverige
          </note>
          <note type="speaker" n="d802c8d1">
            Anf. 46 Statsrådet TOBIAS BILLSTRÖM (m):
          </note>
          <u who="tobias_billstrom_31267a" xml:id="i-eaf1564d7db38a8d-1" n="eee3ab41">
            <seg n="8cc762f7">
              Fru talman! Bodil Ceballos har frågat mig om jag avser att förändra
              regelverket i syfte att dels efterleva förarbetena som påkallar
              att anhöriga ska få söka uppehållstillstånd i Sverige i stället
              för att tvingas tillbaka till hemlandet, dels klargöra att bevisbördan
              att det föreligger skenäktenskap ska åligga Migrationsverket.
            </seg>
            <seg n="0ee54b7b">
              Frågan har uppkommit genom ett enskilt fall. Eftersom jag är
              förhindrad att kommentera enskilda ärenden kommer mitt svar att
              begränsa sig till vad som generellt sett gäller i situationer
              av det här slaget.
            </seg>
            <seg n="8efb61c4">
              Enligt huvudregeln ska en utlänning som vill ha uppehållstillstånd
              i Sverige ha ansökt om och beviljats ett sådant tillstånd före
              inresan i landet. Regering och riksdag har vid flera tillfällen
              fastslagit att kravet på att ha utverkat uppehållstillstånd före
              inresan är ett viktigt led i upprätthållandet av det vi brukar
              kalla den reglerade invandringen. Av utlänningslagen framgår dock
              att det är möjligt att göra undantag från nämnda regel bland annat
              om utlänningen har behov av skydd här eller har stark anknytning
              till någon som bor i Sverige och det inte skäligen kan krävas
              att utlänningen återvänder till hemlandet för att lämna in sin
              ansökan där. Som exempel kan nämnas att det inte finns någon svensk
              utlandsrepresentation i det land dit sökanden ska återvända och
              att det medför stora praktiska svårigheter och betydande kostnader
              att resa till ett till hemlandet närbeläget land. En individuell
              bedömning måste alltid göras i varje enskilt fall.
            </seg>
            <seg n="9671bcba">
              När det gäller bevisbördan att det föreligger skenäktenskap vill
              jag framhålla följande. Genom lagändringar den 30 april 2006 till
              följd av genomförandet av EG-direktivet om familjeåterförening
              infördes en rätt till familjeåterförening för make, sambo och
              underåriga barn. Vissa undantag finns dock alltjämt från rätten
              till uppehållstillstånd. En ansökan om uppehållstillstånd kan
              till exempel avslås om det är fråga om ett skenäktenskap. Det
              framgår tydligt av förarbetena till lagstiftningen att bevisbördan
              ligger på staten i dessa fall.
            </seg>
          </u>
          <note type="speaker" n="9f247d8b">
            Anf. 47 BODIL CEBALLOS (mp):
          </note>
          <u who="bodil_ceballos_024a44" xml:id="i-dba9b4b29f1383c4-0" n="74197cba">
            <seg n="4414109a">
              Fru talman! Jag vill börja med att tacka för svaret, men samtidigt
              också tala om att svaret egentligen inte säger någonting som jag
              inte redan visste sedan tidigare. Jag vill också berätta att jag
              aldrig i mina interpellationer eller frågor utgår bara ifrån enskilda
              fall. Däremot brukar jag välja något typiskt fall för att ha som
              bakgrund. Den här interpellationen handlar om väldigt många fall.
              Att jag har valt att ta upp just en viss familj beror på att alla
              de fyra olika skälen för att kunna söka uppehållstillstånd i Sverige
              finns med.
            </seg>
            <seg n="8974ba8b">
              Kvinnan har behov av skydd. Hon har nära anknytning i Sverige,
              inte bara sin man utan också barn och barnbarn. Det kan inte skäligen
              krävas att hon ska åka tillbaka till ett land där det inte ens
              finns en ambassad, och det är också förenat med höga kostnader
              för den här familjen. Resultatet blir att familjen tvingas leva
              gömd därför att hon inte kan åka tillbaka, även om hon har rätt
              att komma hit.
            </seg>
            <seg n="652a74be">
              I sådana fall skulle vi i Sverige kunna ge den här kvinnan uppehållstillstånd
              från Sverige utan att hon skulle behöva åka hem, och det är det
              som jag tycker att vi måste klargöra på ett eller annat vis. Förarbetena
              är tydliga, men man lever inte efter förarbetena. Det är tolkningen
              av lagen via förarbetena som Migrationsverket faktiskt inte håller
              sig till.
            </seg>
            <seg n="2d2c211f">
              Samma sak gäller bevisbördan för om det är fråga om skenäktenskap.
              Är det ett skenäktenskap så finns det ingen grund för att man
              ska få uppehållstillstånd det säger jag ingenting om. Men bevisbördan
              kan inte läggas på den enskilda, som man har gjort under alla
              dessa år. Även om det nu har blivit en ändring så lever den här
              familjen under samma premisser som tidigare. Man hänvisas till
              att åka hem eller till och med att åka till Norge. Men att man
              åker till Norge och söker från ett annat land innebär ju inte
              att man får sitt uppehållstillstånd direkt, utan då får den här
              kvinnan förmodligen också stanna i Norge tills uppehållstillståndet
              är klart.
            </seg>
            <seg n="05b5b8b5">
              Enligt min erfarenhet från andra fall, då kvinnor eller män har
              varit tvungna att åka hem till sina hemländer, kan uppehållstillståndet
              dröja väldigt länge. Typfallet är att det dröjer länge. Vad ska
              då den här kvinnan, som inte vågar åka till sitt hemland, göra
              i Norge under så lång tid?
            </seg>
            <seg n="cfd05937">
              Det jag är ute efter är att man på något vis förtydligar. Jag
              säger inte att det måste ske genom ny lagstiftning, men det kan
              ske genom regleringsbrev, förordning eller på något annat sätt
              som ministern kan komma på, så att Migrationsverket faktiskt efterlever
              det som står i förarbetena i stället för att lämna familjen i
              det här fallet eller familjerna i den här tråkiga situationen.
            </seg>
          </u>
          <note type="speaker" n="4e696672">
            Anf. 48 Statsrådet TOBIAS BILLSTRÖM (m):
          </note>
          <u who="tobias_billstrom_31267a" xml:id="i-eaf1564d7db38a8d-2" n="eee3ab41">
            <seg n="322570a2">
              Fru talman! Jag tror att det är viktigt att vi i den här debatten
              reder ut lite fakta. Det underlättar alltid när man ska diskutera.
              Jag nämnde tidigare i mitt huvudanförande att lagändringarna av
              den 30 april 2006 till följd av genomförandet av EG-direktivet
              om familjeåterförening innebar att det infördes en rätt i svensk
              lagstiftning till familjeåterförening för make, sambo och underåriga
              barn. Därmed slopades den då befintliga seriositetsprövningen
              och prövningen av om särskilda fall talar mot att tillstånd ges
              för makar och sambor. När det gäller personer som avser att ingå
              äktenskap eller inleda ett samboförhållande ska dock en prövning
              av seriositeten och särskilda skäl även fortsättningsvis göras.
            </seg>
            <seg n="21ce1b46">
              Samtidigt som den särskilda seriositetsprövningen och prövningen
              av om särskilda skäl föreligger togs bort för makar och sambor
              infördes en möjlighet att avslå en ansökan i ett antal olika fall.
              Det kan vara om oriktiga uppgifter har lämnats, det kan vara skenförhållanden,
              det kan vara månggifte, särlevnad, att någon av makarna eller
              samborna är under 18 år eller att den sökande utgör ett hot mot
              allmän ordning och säkerhet.
            </seg>
            <seg n="43589c50">
              Detta för oss då till den fråga som Bodil Ceballos lyfter om
              konstruktionen för förarbetena. Vid bedömningen av vad som enligt
              den uppräkning som jag gjorde till exempel utgör ett skenäktenskap
              är syftet att pröva om det föreligger ett civilrättsligt giltigt
              äktenskap men att detta ingåtts i ett annat syfte än att makarna
              ska leva tillsammans som gifta. Det är fråga om situationer där
              äktenskapet ingåtts uteslutande för att den ena parten ska få
              uppehållstillstånd i Sverige.
            </seg>
            <seg n="e5c5eeee">
              Om vi inte skulle upprätthålla den här principen så skulle vi
              inte heller stå för den reglerade invandring som Sveriges riksdag
              har beslutat om och som det är regeringens plikt och en plikt
              för de myndigheter som lyder under regeringen att se till fungerar.
              Det kan ju vara fråga om en utländsk medborgare som på det här
              sättet faktiskt praktiskt försöker kringgå bestämmelserna i utlänningslagen
              för att få ett uppehållstillstånd i Sverige, och det har en koppling
              till det Bodil Ceballos själv lyfte fram om skälen till att man
              väljer att avslå en ansökan.
            </seg>
            <seg n="fda3937a">
              När Migrationsverket misstänker att det kan vara fråga om ett
              skenäktenskap står det klart och tydligt att en fördjupad utredning
              bör göras för att klarlägga om det rör sig om ett sådant äktenskap
              eller ej. I de fallen ligger bevisbördan på staten. Utredningen
              ska på samma sätt som vid seriositetsprövningen omfatta förhållandets
              uppkomst och parternas kännedom om varandra, och det är slutligen
              vad som framkommer i EG-domstolens praxis som avgör vad som är
              ett skenäktenskap.
            </seg>
            <seg n="87110370">
              Allt detta sammantaget gör att den ordning som vi har i dag är
              god. Den är genomtänkt. Den är väl genomarbetad och beslutad av
              Sveriges riksdag. Det är min tro att det vi möjligen saknar för
              att fullkomna den är praxisavgöranden i svensk domstol innan vi
              kommer till EG-domstolen. Det är möjligen den enda komponenten.
              Men om detta kommer jag att komma till i nästa replik, för det
              tarvar en något längre utläggning.
            </seg>
          </u>
          <note type="speaker" n="81bf8470">
            Anf. 49 BODIL CEBALLOS (mp):
          </note>
          <u who="bodil_ceballos_024a44" xml:id="i-dba9b4b29f1383c4-1" n="74197cba">
            <seg n="21ab725e">
              Fru talman! Det låter bra. Jag har träffat ett antal personer
              som hamnat i situationen att de skickats hem trots att vi har
              en ny lag. Därför menar jag att om svenska myndigheter prövar
              varje förhållande seriöst på det sätt som Tobias Billström här
              beskriver och faktiskt säger att de inte tror att det är fråga
              om ett äkta äktenskap, att de tror att det är ett skenäktenskap
              på grund av det och det, då har den enskilde möjlighet att svara
              myndigheterna i stället för att göra som tidigare, nämligen att
              hänvisa dessa personer att åka hem. Så sker fortfarande. Människor
              hänvisas att åka hem eller till ett annat land.
            </seg>
            <seg n="6b30c87b">
              Om jag förstår statsrådet rätt borde det gå till så att man lämnar
              in en ansökan här i Sverige, och vid ett eventuellt nej kan man
              gå till domstol här; domstolen borde egentligen kunna be om ett
              förhandsbesked från EG-domstolen. Det är alltså den ordningen
              som borde gälla och inte att man skickas hem, vilket ju sker i
              dag. Man skickas hem, och nu har vi också det nya påhittet att
              man ska åka till Norge. Att man nu även tar upp det är något nytt
              för mig. Tidigare gällde alltid att man skulle åka hem.
            </seg>
            <seg n="715fce70">
              Det som gällt i många år i Sverige är att man skickat hem folk
              just för att undvika skenäktenskap. Nu när vi har den nya lagstiftningen
              borde det i stället vara möjligt för de personer som redan befinner
              sig här att söka härifrån, från Sverige. Sedan kunde de vid ett
              eventuellt nej överklaga beslutet, inte bara hänvisas till att
              söka från hemlandet.
            </seg>
          </u>
          <note type="speaker" n="99a14798">
            Anf. 50 Statsrådet TOBIAS BILLSTRÖM (m):
          </note>
          <u who="tobias_billstrom_31267a" xml:id="i-eaf1564d7db38a8d-3" n="eee3ab41">
            <seg n="b76b5014">
              Fru talman! Som jag sade tidigare handlar frågan ytterst om hur
              vi väljer att konstruera vår utlänningslag, alltså de principer
              som ligger till grund för inresa och uppehållstillstånd. Huvudprincipen
              är helt riktigt den att en sådan ansökan ska göras från hemlandet.
              Det framgår klart och tydligt av de propositioner och betänkanden
              som riksdagen under en lång följd av år tagit ställning till.
              Den principen gäller i de allra flesta länder i världen jag skulle
              nästan vilja säga alla länder, för jag kan på rak arm inte komma
              på ett enda exempel på land där den inte gäller. Man har samma
              ordning som vi, nämligen att det av utlänningsförordningen framgår
              att en utlänning som inte befinner sig i Sverige ska inge ansökan
              om uppehållstillstånd till, och utredas av, en svensk beskickning
              eller ett svenskt konsulat i hemlandet eller i det land där utlänningen
              annars är stadigvarande bosatt.
            </seg>
            <seg n="1aea7014">
              Det Bodil Ceballos egentligen efterlyser det är kvintessensen
              av hennes interpellation är en ändring av den principen. En sådan
              ändring är regeringen inte beredd att göra, utan vi tänker vidmakthålla
              principen att ansökan ska göras från hemlandet.
            </seg>
            <seg n="451626ec">
              För att återgå till frågan om skenäktenskap, och hur man ska
              kunna gå till botten med huruvida det förekommer eller inte, vill
              jag säga att några avgöranden från Migrationsöverdomstolen om
              skenäktenskap inte finns för närvarande. Migrationsdomstolen i
              Helsingfors respektive Göteborg har i två avgöranden funnit att
              Migrationsverket gjort sannolikt att det rört sig om ett skenförhållande.
              I det ena fallet hade Migrationsverket anfört i sitt beslut bland
              annat att paret i fråga träffats och umgåtts i tio dagar under
              vilken tid de ingått äktenskap och att de inte sammanbott som
              makar efter vigseln. I det andra fallet hade Migrationsverket
              anfört att paret hade dålig kännedom om varandra och varandras
              familjeförhållanden, att de träffats endast några få gånger och
              att de lämnat olika uppgifter om tidpunkten för när de senast
              träffats.
            </seg>
            <seg n="fbf62c5e">
              När vi diskuterar dessa frågor är det oerhört viktigt att komma
              ihåg att praxisbildning är helt avgörande, men som jag förklarat
              tidigare kommer grundprincipen, huvudprincipen, att ligga fast
              under den här regeringen. Om jag blickar tillbaka på hur det varit
              historiskt är det min tro att detta även hade gällt under en annan
              regering.
            </seg>
          </u>
          <note type="speaker" n="c8bd2c5e">
            Anf. 51 BODIL CEBALLOS (mp):
          </note>
          <u who="bodil_ceballos_024a44" xml:id="i-dba9b4b29f1383c4-2" n="74197cba">
            <seg n="6b9f06e8">
              Fru talman! Ja, jag är alldeles övertygad om att samma princip
              hade gällt under en annan regering. Det har under alla dessa år
              inte funnits någon vilja att ändra den principen.
            </seg>
            <seg n="f9a0be5d">
              Som Tobias Billström säger är huvudprincipen den att man ska
              söka från hemlandet, men det jag talar om gäller dem som redan
              befinner sig här. Det finns människor som varit här under många
              år. Dessutom har vi alla dem som inte fick stanna med hjälp av
              den tillfälliga lagen, och under de kanske upp till sju åtta år
              som de befunnit sig i Sverige har de träffat en partner här.
            </seg>
            <seg n="8466d8bb">
              Jag tänker emellertid inte bara på dem utan även på dem som kanske
              kommer hit och studerar under ett antal år, är här som gästforskare
              eller vad som helst. De har ju också chansen att träffa en partner
              här i landet, och då är det inte rimligt att de ska behöva åka
              hem. Om de studerat här i några år och träffat en partner är frågan
              varför de ska behöva åka hem och söka uppehållstillstånd hemifrån
              i stället för att göra det på den plats där de redan befinner
              sig. Det kan kosta mycket för vissa människor.
            </seg>
            <seg n="9fe884b6">
              Jag hoppas att migrationsdomstolarna kommer att sätta praxis
              i dessa ärenden och att situationen blir bättre framöver. Det
              är ju inte förarbetena som det är fel på utan tolkningen av dem,
              skulle jag vilja påstå.
            </seg>
          </u>
          <note type="speaker" n="4bfafcfc">
            Anf. 52 Statsrådet TOBIAS BILLSTRÖM (m):
          </note>
          <u who="tobias_billstrom_31267a" xml:id="i-040daf6023f85a4c-2" n="eee3ab41" next="i-23547bcdc9680994-2">
            <seg n="bb5eaa49">
              Fru talman! Jag vill tacka Bodil Ceballos för en intressant diskussion.
            </seg>
            <seg n="b59d25a5">
              Jag har lagt ut texten kring regeringens grundläggande syn på
              den här frågan, men jag tror att det också är viktigt att förklara
              att personer som har asylskäl inte återsänds. I de fallen kommer
              principen om särskilt ömmande skäl att tas upp och diskuteras.
              Det finns ett antal sådana fall som blivit avgjorda. Ett som jag
              känner till i detalj handlar om en kvinna från Filippinerna. Där
              har man tillämpat den principen och undantagit henne.
            </seg>
            <seg n="101151f0">
              Låt mig återgå till det som jag sade inledningsvis. Om man skulle
              frångå den här principen i den omfattning som Bodil Ceballos vill
              göra gällande att vi borde göra blir risken för ett mycket stort
              inflöde av människor påtaglig. Det vore olyckligt. Det skulle
              dels rucka principerna för den reglerade invandringen, den som
              jag nämnde tidigare att riksdagen lagt fast och som vi ska följa,
              dels innebära ett antal följdproblem. Eftersom asylsystemet är
              dimensionerat på det sätt som det är skulle i så fall bland annat
              de grupper som vi verkligen vill slå vakt om och erbjuda skydd
              i värsta fall få stå tillbaka.
            </seg>
            <seg n="3f875a4e">
              Jag menar att detta är ett felaktigt ingångsvärde för debatten.
              Det är mycket bättre att ha en ordning där människor klart och
              tydligt får veta vad som gäller. Man inger ansökan från en svensk
              beskickning eller ett konsulat och får den behandlad och prövad
              efter konstens alla regler. Med den principen som utgångspunkt
              tycker jag att vi har etablerat ett bra system.
            </seg>
            <seg n="1782135b">
              Sedan är det möjligt att vi inte kommer att bli överens på den
              här punkten, och då får vi fortsätta den politiska diskussionen
              i ett annat forum eller i det här forumet.
            </seg>
          </u>
          <note n="d3c902ec">
            Överläggningen var härmed avslutad.
          </note>
          <note n="ae4c31e8">
            21 § Hänvisning av ärende till utskott
          </note>
          <note n="97ffb1d2">
            Föredrogs och hänvisades
          </note>
          <note n="e20e2a16">
            22 § Anmälan om inkomna faktapromemorior om förslag från Europeiska
            kommissionen
          </note>
          <note n="bc5a9f46">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="tobias_billstrom_31267a" xml:id="i-23547bcdc9680994-2" n="eee3ab41" prev="i-040daf6023f85a4c-2">
            <seg n="ba7b869c">
              KOM(2007)1
            </seg>
            <seg n="fe20b808">
              Luciano Astudillo
            </seg>
            <seg n="fe20b808">
              Luciano Astudillo
            </seg>
            <seg n="fe20b808">
              Luciano Astudillo
            </seg>
            <seg n="fe20b808">
              Luciano Astudillo
            </seg>
            <seg n="fe20b808">
              Luciano Astudillo
            </seg>
            <seg n="fe20b808">
              Luciano Astudillo
            </seg>
            <seg n="e69814d0">
              Barbro Westerholm
            </seg>
            <seg n="fe20b808">
              Luciano Astudillo
            </seg>
            <seg n="fe20b808">
              Luciano Astudillo
            </seg>
            <seg n="fe20b808">
              Luciano Astudillo
            </seg>
            <seg n="83f24343">
              Holger Gustafsson
            </seg>
            <seg n="fe20b808">
              Luciano Astudillo
            </seg>
          </u>
          <note n="fdbfe774">
            KOM(2006)689, KOM(2006)690, KOM(2006)691
          </note>
          <note n="9c040b3b">
            KOM(2006)733
          </note>
          <note n="5fa50882">
            KOM(2006)726
          </note>
          <note n="a2e0bfc0">
            KOM(2006)742
          </note>
          <note n="befe702e">
            KOM(2006)822
          </note>
          <note n="69c55835">
            KOM(2006)852
          </note>
          <note n="e8714e38">
            23 § Bordläggning
          </note>
          <note n="37d9a6c7">
            Anmäldes och bordlades
          </note>
          <note n="5ab2334b">
            24 § Anmälan om interpellationer
          </note>
          <note n="8678a6ba">
            Anmäldes att följande interpellationer framställts
          </note>
          <note n="3aafc55b">
            den 2 februari
          </note>
          <note n="53bb5957">
            Peter Eriksson
          </note>
          <note n="8e794d71">
            Karin Åström
          </note>
          <note n="db3516fd">
            den 5 februari
          </note>
          <note n="3aee937f">
            Anneli Särnblad
          </note>
          <note n="3a1b2dd7">
            Bodil Ceballos
          </note>
          <note n="861bb4b2">
            Karl Gustav Abramsson
          </note>
          <note n="e7fd56e2">
            Peter Hultqvist
          </note>
          <note n="848d0923">
            Anders Ygeman
          </note>
          <note n="cae6e0ab">
            Leif Jakobsson
          </note>
          <note n="433c1cf1">
            den 6 februari
          </note>
          <note n="6681b7f1">
            Annelie Enochson
          </note>
          <note n="94c8ac61">
            Chatrine Pålsson Ahlgren
          </note>
          <note n="be0a2a32">
            Helena Bouveng
          </note>
          <note n="94c8ac61">
            Chatrine Pålsson Ahlgren
          </note>
          <note n="11feb6ee">
            Kent Persson
          </note>
          <note n="1a9fac78">
            Elisabeth Svantesson
          </note>
          <note n="6dbd9679">
            den 7 februari
          </note>
          <note n="140e94f6">
            Tobias Krantz
          </note>
          <note n="cdecfd88">
            den 8 februari
          </note>
          <note n="30ace083">
            Jan Lindholm
          </note>
          <note n="2eafa895">
            Carina Hägg
          </note>
          <note n="eebeb506">
            den 12 februari
          </note>
          <note n="e7fd56e2">
            Peter Hultqvist
          </note>
          <note n="88d62fff">
            Wiwi-Anne Johansson
          </note>
          <note n="d1de93df">
            den 13 februari
          </note>
          <note n="223a2d40">
            Karin Svensson Smith
          </note>
          <note n="30ace083">
            Jan Lindholm
          </note>
          <note n="581d5647">
            Interpellationerna 2006/07:287306 redovisas i bilaga som fogas
            till riksdagens snabbprotokoll tisdagen den 13 februari.
          </note>
          <note n="48894df2">
            Interpellationerna 2006/07:307311 redovisas i bilaga som fogas
            till riksdagens snabbprotokoll tisdagen den 20 februari.
          </note>
          <note n="aae9a699">
            25 § Anmälan om frågor för skriftliga svar
          </note>
          <note n="7cf4c9a4">
            Anmäldes att följande frågor för skriftliga svar framställts
          </note>
          <note n="3aafc55b">
            den 2 februari
          </note>
          <note n="dc25d1c9">
            Magdalena Andersson
          </note>
          <note n="e585f8f8">
            Raimo Pärssinen
          </note>
          <note n="1d5a680c">
            Kalle Larsson
          </note>
          <note n="179fdda4">
            Ibrahim Baylan
          </note>
          <note n="151816b0">
            Alice Åström
          </note>
          <note n="6dbd9679">
            den 7 februari
          </note>
          <note n="3a1b2dd7">
            Bodil Ceballos
          </note>
          <note n="d24a5939">
            Maria Lundqvist-Brömster
          </note>
          <note n="30c63854">
            Lars Tysklind
          </note>
          <note n="876544c3">
            Karin Pilsäter
          </note>
          <note n="2881a84d">
            Hans Wallmark
          </note>
          <note n="07d295d1">
            Peter Jeppsson
          </note>
          <note n="e2da7bea">
            Jan Ertsborn
          </note>
          <note n="cdecfd88">
            den 8 februari
          </note>
          <note n="f6247b37">
            Berit Högman
          </note>
          <note n="e5abb053">
            Birgitta Ohlsson
          </note>
          <note n="e71a69d8">
            Ulf Nilsson
          </note>
          <note n="f6247b37">
            Berit Högman
          </note>
          <note n="1d5a680c">
            Kalle Larsson
          </note>
          <note n="2881a84d">
            Hans Wallmark
          </note>
          <note n="5bedcbc1">
            Mikael Cederbratt
          </note>
          <note n="fa7828fc">
            Annika Qarlsson
          </note>
          <note n="e5abb053">
            Birgitta Ohlsson
          </note>
          <note n="e5abb053">
            Birgitta Ohlsson
          </note>
          <note n="e5abb053">
            Birgitta Ohlsson
          </note>
          <note n="c72608a7">
            Håkan Juholt
          </note>
          <note n="68f02f07">
            Veronica Palm
          </note>
          <note n="33f82daa">
            Lars-Ivar Ericson
          </note>
          <note n="d24a5939">
            Maria Lundqvist-Brömster
          </note>
          <note n="fa7828fc">
            Annika Qarlsson
          </note>
          <note n="8a2f1281">
            Helena Rivière
          </note>
          <note n="a8017620">
            den 9 februari
          </note>
          <note n="1d5a680c">
            Kalle Larsson
          </note>
          <note n="661e3b12">
            Siv Holma
          </note>
          <note n="33f82daa">
            Lars-Ivar Ericson
          </note>
          <note n="1a9fac78">
            Elisabeth Svantesson
          </note>
          <note n="fa7828fc">
            Annika Qarlsson
          </note>
          <note n="d1de93df">
            den 13 februari
          </note>
          <note n="0fd70642">
            Irene Oskarsson
          </note>
          <note n="6fa53585">
            Ann-Kristine Johansson
          </note>
          <note n="a3b85ba9">
            Laila Bjurling
          </note>
          <note n="af07d8fb">
            Yilmaz Kerimo
          </note>
          <note n="1fb1ccf6">
            Ulf Holm
          </note>
          <note n="0a8f996f">
            Hans Rothenberg
          </note>
          <note n="a3b85ba9">
            Laila Bjurling
          </note>
          <note n="42d9fc44">
            Frågorna 2006/07:594628 redovisas i bilaga som fogas till riksdagens
            snabbprotokoll tisdagen den 13 februari.
          </note>
          <note n="57f9a078">
            Frågorna 2006/07:629635 redovisas i bilaga som fogas till riksdagens
            snabbprotokoll tisdagen den 20 februari.
          </note>
          <note n="52ff656d">
            26 § Anmälan om skriftliga svar på frågor
          </note>
          <note n="04a1a61f">
            Anmäldes att skriftliga svar på följande frågor inkommit
          </note>
          <note n="41193df4">
            den 31 januari
          </note>
          <note n="db3516fd">
            den 5 februari
          </note>
          <note n="33f82daa">
            Lars-Ivar Ericson
          </note>
          <note n="1fb1ccf6">
            Ulf Holm
          </note>
          <note n="584c28f2">
            Lennart Sacrédeus
          </note>
          <note n="433c1cf1">
            den 6 februari
          </note>
          <note n="2e4a8858">
            Hans Linde
          </note>
          <note n="729ecd52">
            Cecilia Wigström
          </note>
          <note n="1fb1ccf6">
            Ulf Holm
          </note>
          <note n="6dbd9679">
            den 7 februari
          </note>
          <note n="33f82daa">
            Lars-Ivar Ericson
          </note>
          <note n="66609f9a">
            Josefin Brink
          </note>
          <note n="f0bb6fc9">
            Maria Kornevik Jakobsson
          </note>
          <note n="513a30ce">
            Krister Örnfjäder
          </note>
          <note n="140e94f6">
            Tobias Krantz
          </note>
          <note n="4d6ae54f">
            Solveig Hellquist
          </note>
          <note n="4d6ae54f">
            Solveig Hellquist
          </note>
          <note n="93580d14">
            Anna König Jerlmyr
          </note>
          <note n="861bb4b2">
            Karl Gustav Abramsson
          </note>
          <note n="861bb4b2">
            Karl Gustav Abramsson
          </note>
          <note n="9f8c7867">
            Frågor om företrädare och ställföreträdare för vuxna
          </note>
          <note n="f74edb0b">
            Lars Johansson
          </note>
          <note n="30ace083">
            Jan Lindholm
          </note>
          <note n="d68f037b">
            Egon Frid
          </note>
          <note n="513a30ce">
            Krister Örnfjäder
          </note>
          <note n="26d8a949">
            Kerstin Engle
          </note>
          <note n="3920863f">
            Christina Axelsson
          </note>
          <note n="9347fa40">
            Allan Widman
          </note>
          <note n="daf13bb9">
            Cecilia Widegren
          </note>
          <note n="33f82daa">
            Lars-Ivar Ericson
          </note>
          <note n="7bf0a9c9">
            Peter Pedersen
          </note>
          <note n="7678e7e7">
            Eva Sonidsson
          </note>
          <note n="584c28f2">
            Lennart Sacrédeus
          </note>
          <note n="e7fd56e2">
            Peter Hultqvist
          </note>
          <note n="68f02f07">
            Veronica Palm
          </note>
          <note n="abd8fa6e">
            Lars U Granberg
          </note>
          <note n="1f4de2aa">
            Marie Nordén
          </note>
          <note n="81b0c035">
            Hillevi Engström
          </note>
          <note n="dc25d1c9">
            Magdalena Andersson
          </note>
          <note n="e585f8f8">
            Raimo Pärssinen
          </note>
          <note n="179fdda4">
            Ibrahim Baylan
          </note>
          <note n="cdecfd88">
            den 8 februari
          </note>
          <note n="f6247b37">
            Berit Högman
          </note>
          <note n="1d5a680c">
            Kalle Larsson
          </note>
          <note n="151816b0">
            Alice Åström
          </note>
          <note n="d1de93df">
            den 13 februari
          </note>
          <note n="daf13bb9">
            Cecilia Widegren
          </note>
          <note n="0c84ef4a">
            Per Bolund
          </note>
          <note n="0c84ef4a">
            Per Bolund
          </note>
          <note n="8b33575b">
            Svar som inkommit under tiden den 31 januari8 februari redovisas
            i bilaga som fogas till riksdagens snabbprotokoll tisdagen den
            13 februari.
          </note>
          <note n="826a11ae">
            Svar som inkommit den 13 februari redovisas i bilaga som fogas
            till riksdagens snabbprotokoll tisdagen den 20 februari.
          </note>
          <note n="97dc2f25">
            27 § Kammaren åtskildes kl. 18.19.
          </note>
          <note n="b48cfa59">
            Förhandlingarna leddes
          </note>
          <note n="e07e206d">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
