<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--108</head>
          <docDate when="2006-05-16">2006-05-16</docDate>
        </div>
      </front>
      <body>
        <div>
          <note n="e63ade78">
            ﻿
          </note>
          <note n="4a37630c">
            Riksdagens protokoll
          </note>
          <note n="34346050">
            2006/07:108
          </note>
          <note type="date" n="29ac0033">
            Onsdagen den 16 maj
          </note>
          <note n="ff4740b4">
            Kl. 09:00 - 16:14
          </note>
          <note n="989fc10f">
            1 § Justering av protokoll
          </note>
          <note n="16aa7540">
            Justerades protokollet för den 10 maj.
          </note>
          <note n="bf975cf0">
            2 § Meddelande om allmän debattimme
          </note>
          <note n="f1ab735e">
            Tredje vice talmannen meddelade att allmän debattimme skulle
            äga rum onsdagen den 23 maj efter voteringen kl. 9.00 .
          </note>
          <note n="863a463a">
            Meddelandet hade delats ut till kammarens ledamöter.
          </note>
          <note n="afd5352b">
            3 § Meddelande om inlämning av interpellationer
          </note>
          <note n="3e196f88">
            Tredje vice talmannen meddelade att talmannen hade fastställt
            att sista dag för inlämnande av interpellationer för besvarande
            före sommaruppehållet skulle vara tisdagen den 29 maj kl. 16.30
            .
          </note>
          <note n="863a463a">
            Meddelandet hade delats ut till kammarens ledamöter.
          </note>
          <note n="60a7aac8">
            4 § Anmälan om fördröjda svar på interpellationer
          </note>
          <note n="f52d07a9">
            Till riksdagen hade inkommit följande skrivelser:
          </note>
          <note n="696f69d2">
            Interpellation 2006/07:517
          </note>
          <note n="2eafcf07">
            Interpellation 2006/07:517 Fastighetsskatten och Norrland
          </note>
          <note n="7007c3e4">
            Interpellationen kommer att besvaras tisdagen den 29 maj 2007.
          </note>
          <note n="3a71952a">
            Skälet till dröjsmålet är andra åtaganden som inte har gått att
            ändra på.
          </note>
          <note n="e9bd1e16">
            Lilian Wiklund
          </note>
          <note n="7c04d969">
            Interpellation 2006/07:520
          </note>
          <note n="d55477b5">
            Interpellation 2006/07:520 Beskattning av svenska pensioner
          </note>
          <note n="7007c3e4">
            Interpellationen kommer att besvaras tisdagen den 29 maj 2007.
          </note>
          <note n="3a71952a">
            Skälet till dröjsmålet är andra åtaganden som inte har gått att
            ändra på.
          </note>
          <note n="e9bd1e16">
            Lilian Wiklund
          </note>
          <note n="faadf553">
            5 § Anmälan om inkommen faktapromemoria om förslag från Europeiska
            kommissionen
          </note>
          <note n="acb539d1">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="8a3d51b1">
            KOM(2007)72
          </note>
          <note n="86b96f95">
            6 § Hänvisning av ärende till utskott
          </note>
          <note n="08fccb08">
            Föredrogs och hänvisades
          </note>
          <note n="b28ac525">
            7 § Riksrevisionens årsredovisning för 2006
          </note>
          <note n="1b5d5698">
            Föredrogs
          </note>
          <note n="4dcfcfce">
            Tredje vice talmannen konstaterade att ingen talare var anmäld.
          </note>
          <note n="2f7c8042">
            8 § Folkbokföring av statsministerns familj
          </note>
          <note n="1b5d5698">
            Föredrogs
          </note>
          <note n="4dcfcfce">
            Tredje vice talmannen konstaterade att ingen talare var anmäld.
          </note>
          <note n="3fe862af">
            9 § Vissa frågor om trafikförsäkring och rättsskyddsförsäkring
          </note>
          <note n="1b5d5698">
            Föredrogs
          </note>
          <note n="4dcfcfce">
            Tredje vice talmannen konstaterade att ingen talare var anmäld.
          </note>
          <note n="0fe65380">
            10 § Havsmiljöpolitik
          </note>
          <note n="1b5d5698">
            Föredrogs
          </note>
          <note type="speaker" n="db161076">
            Anf. 1 JAN-OLOF LARSSON (s):
          </note>
          <u who="jan-olof_larsson_644820" xml:id="i-9bf01249c27df386-0" n="705622b4">
            <seg n="57b6d72e">
              Fru talman! Haven runt de svenska kusterna har under de senaste
              årtiondena kraftigt försämrats. Övergödning från jordbruket, avlopp,
              land- och sjötrafik samt giftiga utsläpp har påverkat ekosystemens
              förmåga att överleva. Tidvis är en tredjedel av Östersjöns bottenyta
              i det närmaste död.
            </seg>
            <seg n="492e6806">
              Enligt Miljövårdsberedningens strategi för hav och kust 2005
              är risken stor för att Östersjöns ekosystem har bytt jämviktsläge.
              Det tidigare näringsfattiga havet kan ha fastnat i ett övergött
              tillstånd, med allt större ytor av syrefritt och fosforrikt bottenvatten.
            </seg>
            <seg n="03393064">
              Att lösa havsmiljöns problem är en av de viktigaste uppgifterna
              för den svenska miljöpolitiken. Den socialdemokratiska regeringen
              gav frågorna hög politisk prioritet.
            </seg>
            <seg n="abd61723">
              Man tillsatte år 2002 en havsmiljökommission med uppdrag att
              sammanfatta kunskaperna om havets tillstånd. Kommissionens rapport
              låg sedan till grund för den havsmiljöstrategi som kom 2005.
            </seg>
            <seg n="afbb685d">
              Naturvårdsverket presenterade på regeringens uppdrag en nationell
              aktionsplan för havsmiljön våren 2006, och ett permanent samordningsråd
              tillsattes bestående av 16 myndigheter med ansvar för havsmiljön
              Jordbruksverket, Fiskeriverket, Kustbevakningen, Sjöfartsverket
              etcetera.
            </seg>
            <seg n="dab91635">
              Ett havsmiljöråd upprättades med en bred sammansättning av yrkesfiskare
              och sportfiskare samt representanter för kustkommuner, sjöfart
              och miljöorganisationer. Det ökade behovet av forskning uppmärksammades,
              och regeringen planerade för ett internationellt forsknings- och
              havsmiljöinstitut.
            </seg>
            <seg n="34f91491">
              Det gemensamma arbetet runt Östersjön förstärktes. Regeringen
              drev frågan om att göra Östersjön till ett pilotområde för EU:s
              marina strategi, och en särskild arbetsgrupp tillsattes på svenskt
              initiativ för att effektivisera arbetet inom Helsingforskommissionen,
              Helcom, aktionsplanen för Östersjön. Planen ska presenteras nu
              i höst.
            </seg>
            <seg n="abf4b603">
              Strategierna fanns klara, och arbetet var på gång. Men det dröjde
              länge innan några initiativ togs av den nya politiska ledningen
              i Miljödepartementet. Departementets webbplats är ett bra exempel
              på denna inaktivitet. För bara någon vecka sedan fanns endast
              den tidigare regeringens havsmiljöstrategi presenterad där. Först
              efter ett drygt halvår förklarade miljöministern att det var dags
              för ett trendbrott, att regeringen nu skulle prioritera havsmiljön
              och höja ambitionen.
            </seg>
            <seg n="bca40e82">
              Från socialdemokratisk sida vill vi med detta markera att vi
              ställer oss bakom ett fortsatt angeläget räddningsarbete för Östersjön.
              Det behövs i realiteten inga partipolitiska utspel om trendbrott.
              Det räcker med en kontinuerlig, och helst ökande, aktivitet vad
              gäller havsmiljöarbetet.
            </seg>
            <seg n="e90c052c">
              Vi menar att regeringen gärna kan fortsätta att kartlägga källorna
              till havens miljöproblem så länge det sker samtidigt som åtgärder
              vidtas mot de avlopp vi redan känner till.
            </seg>
            <seg n="c56cf785">
              Havsmiljökommissionens rapport för fyra år sedan var grundlig.
              Vi vet tillräckligt för att agera.
            </seg>
            <seg n="3a56513e">
              Vi menar att regeringen gärna kan testa nya ekologiska ingenjörskonster
              med förhoppning om snabba resultat så länge man samtidigt angriper
              de fundamentala orsakerna till övergödningen: jordbrukets näringsläckage
              och trafikens utsläpp. Här är det också viktigt att säkerställa
              att åtgärderna ger rätt effekt.
            </seg>
            <seg n="5dd47138">
              Vi ställer oss självklart bakom det ursprungliga socialdemokratiska
              förslaget om fosfatförbud i tvättmedel men undrar varför det begränsas
              till tvättmedel för enskilt bruk. Vi gläder oss åt ett ännu tätare
              samarbete med Östersjöländerna inom EU. Det ligger helt i linje
              med de initiativ som den tidigare regeringen tog.
            </seg>
            <seg n="6e447ffc">
              Vi är positiva till den tänkta utvecklingen av handel med utsläppsrätter
              för fosfor och kväve och även för kväve- och svaveloxider inom
              sjöfarten.
            </seg>
            <seg n="cbf9e79d">
              Regeringens havsmiljösatsning är i stora stycken en fortsättning
              av den tidigare socialdemokratiska politiken. Men finansieringen
              måste ändras. Att ta från ett viktigt miljöpolitiskt område, skogen,
              och ge till ett annat, havet, kan vi inte kalla satsning.
            </seg>
            <seg n="2ae18e50">
              Fru talman! Under den gångna mandatperioden har de fyra högerpartierna
              med en drucken papegojas envishet hävdat att inget görs åt havsmiljöarbetet.
              Inga av de förslag som Havsmiljökommissionen lade fram anammas,
              påstod den dåvarande oppositionen.
            </seg>
            <seg n="3453b4e0">
              Den socialdemokratiska regeringen, som lyckades få Östersjön
              klassad som ett särskilt känsligt havsområde, fyllde inte detta
              med några åtgärder, påstod de detta trots att de var och är mycket
              medvetna om att vi socialdemokrater exempelvis fått igenom ett
              nytt ruttsystem och trafiksepareringar för att undvika förödande
              kollisioner i en allt tätare trafik av oljetankrar. Den djupgående
              sjötrafiken rekommenderas också att undvika två speciella områden
              som är särskilt känsliga för miljön: Hoburgs bankar och Norra
              Midsjöbanken.
            </seg>
            <seg n="2ff33206">
              Klagomålen omfattade allt, och hade bara högerpartierna fått
              bestämma skulle vi sossar bli varse att åtgärder skulle beslutas.
            </seg>
            <seg n="af2ef1df">
              Ja, kamrater, nu har det gått ett riksdagsår, en fjärdedel av
              mandatperioden, och vad blev det av alla löften som levererades
              under förra perioden?
            </seg>
            <seg n="e396ff52">
              Ja, man har flyttat ett antal miljoner från kontot för biologisk
              mångfald till ett konto som benämns havsmiljö inte en ny krona
              till miljösatsningar.
            </seg>
            <seg n="396382c8">
              Av de gamla 40 miljoner kronor som skulle satsas i år drar man
              in 15 miljoner kronor på västkusten. Alltså återstår 25 miljoner
              av de 40.
            </seg>
            <seg n="25082b6d">
              De fyra högerpartierna är helt fixerade vid Östersjön och lämnar
              Västerhavet åt sitt öde och böndernas välvilja.
            </seg>
            <seg n="056e9792">
              Det planerade ministermöte som drogs i gång av den socialdemokratiska
              miljöministern och som skulle hållas på Gotland gjorde regeringen
              till ett tjänstemannamöte. I stället för att få en ministerförankring,
              där man diskuterar åtgärder mot övergödning, gjorde man allt för
              att undvika beslut i frågan.
            </seg>
            <seg n="0a685c94">
              När det gäller att fylla PSSA-klassningen av Östersjön med innehåll
              har det inte kommit ut någonting.
            </seg>
            <seg n="b293d95e">
              Alla dessa borgerliga förslag som låg 14 dagar efter att den
              socialdemokratiska regeringen fått igenom PSSA-klassningen dessa
              förslag har vi inte sett skymten av.
            </seg>
            <seg n="ec1d72a7">
              Det är konstigt att ni hade så mycket lättare att komma med förslag
              till åtgärder när ni var i opposition. Man kan undra om ni blev
              av med alla papper och datorer vid flytten till Rosenbad. Om ni
              har svårt att hitta dem råder jag er att gå in och titta i riksdagens
              arkiv. Där finns alla era förslag.
            </seg>
            <seg n="b098242c">
              Nog med utredning, nu krävs handling, sade Sven-Gunnar från talarstolen.
              Han uttryckte även detta i kd:s reservation angående havsmiljöskrivelsen.
              Dito, skulle jag vilja säga.
            </seg>
            <seg n="230051b9">
              Om Sven-Gunnar bemödar sig med att läsa sin egen reservation
              kommer han att bli förundrad. Reservationen är full med förslag,
              både möjliga och omöjliga förslag som troligen har gått in i dimman
              vid Doggers bank. Jag får säga, Sven-Gunnar, att ni har en osedvanligt
              lång startsträcka. Är detta vad ni menar med handling så förstår
              jag att ni är nere under 3 procent i väljarstöd.
            </seg>
            <seg n="4e4c935b">
              Och vart tog alla förslag från Folkpartiet vägen? Gick de också
              samma väg som väljarstödet?
            </seg>
            <seg n="e8ea8379">
              Oljeberedskapen var en stor fråga under förra mandatperioden.
              Vad blir det av detta nu när ni bestämmer? Vilken beredskap ska
              ni ha vid en eventuell oljeolycka i Östersjön? Och vem vill ha
              era nödhamnar när vi vet att ni förespråkar ett kommunalt ekonomiskt
              ansvar för allt skräp, inklusive olja, som driver i land.
            </seg>
            <seg n="fd93f693">
              Kraftfulla nationella insatser är en förutsättning för ett lyckat
              internationellt agerande. Båda måste till. Ja, så uttryckte sig
              Sverker Thorén, Gröna liberaler, Folkpartiet, för ett år sedan.
              Han är nog jätteglad att han slipper stå för detta tomma dokument
              och era tomma löften.
            </seg>
            <seg n="0fdd1890">
              Fru talman! Ett av de få förslag som förts fram är förslaget
              att förbjuda fosfater i tvättmedel, vilket vi är tacksamma för.
              Men vi förstår inte varför det bara gäller enskilt bruk.
            </seg>
            <seg n="d044ac98">
              Det förslag som vi gick till val på var att förbjuda fosfater
              i samtliga tvätt- och diskmedel, alltså även för industriellt
              bruk. Vi gjorde ingen åtskillnad så som högerregeringen möjligtvis
              föreslår nu. Förslaget som vi gick till val på har den här regeringen
              hårdnackat motsatt sig med motiveringen att det inte skulle ha
              någon större betydelse för miljön om bara Sverige vidtog denna
              åtgärd. Skulle ett förbud införas skulle det ske gemensamt i EU.
            </seg>
            <seg n="ba70e23e">
              Nu har man helt plötsligt kommit till en annan insikt. Nu gör
              det plötsligt nytta, inte att man går före, för det gör man inte
              andra länder inom EU har redan vidtagit denna åtgärd men nu är
              det så att om vi minskar våra utsläpp är det bra för miljön. Men
              jag förstår inte varför man bara ska införa ett förbud mot fosfater
              för privatpersoner och endast i tvättmedel.
            </seg>
            <seg n="ea7941ba">
              Nu ska jag inte skälla på regeringen för att de delvis gör som
              vi har föreslagit det är ju bra att de gör något. Hoppas bara
              att ni stöder reservationen så att inte era kompisar i Rosenbad
              ändrar sig igen.
            </seg>
            <seg n="5ed0ec8a">
              De fyra högerpartierna brukar i alla debatter framföra att de
              har fått mandat av väljarna i valet att genomdriva sin politik
              utan att lyssna på någon annan. De vann ju valet med hela 1,7
              procent! Detta argument använder ni när ni skär ned för de arbetslösa,
              när ni lägger ned arbetsmiljöforskningen, när ni sänker skatten
              för dem med de högsta inkomsterna och största förmögenheterna
              och när ni lägger ned Ekobrottsmyndigheten.
            </seg>
            <seg n="4fc577be">
              När det gäller åtgärder för havsmiljön kan jag garantera att
              ni har större marginal än 1,7 procent. Och det är mycket liten
              risk att ni skulle tappa än mer i väljarstöd om ni äntligen skulle
              satsa på att rädda havsmiljön, så våga komma med förslag innan
              det hela går över styr!
            </seg>
            <seg n="234701a2">
              Högerpartier, vi behöver minska utsläppen från jordbruket. Det
              ska kosta att använda handelsgödsel. Vi måste se var vi kan ha
              djurhållning med tanke på läckagekänsliga områden. Vi behöver
              åtgärder som minskar kväveutsläppen från dieselbilarna. Vi måste
              ställa krav på minskade avgasutsläpp från fartygen. Och, som Folkpartiet
              sade i opposition, kraftfulla nationella insatser är en förutsättning
              för ett lyckat internationellt agerande.
            </seg>
            <seg n="062d0848">
              Fru talman! Jag yrkar bifall till reservation 1 och står bakom
              våra övriga reservationer.
            </seg>
          </u>
          <note n="a01cb8bd">
            I detta anförande instämde Catharina Bråkenhielm (s).
          </note>
          <note type="speaker" n="0e81e4dc">
            Anf. 2 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-be30a1146033abfb-0" n="2a7b99eb">
            <seg n="d3936825">
              Fru talman! Det är som om havet har fått feber. Så sade en invånare
              i Alaska i ett tv-program om klimatförändringarna nyligen om klimatförändringarnas
              effekt på havet utanför Alaska. Många fiskar är sjuka, havet blommar
              av alger och Alaskas invånare får det allt svårare att livnära
              sig på havet. Hans liknelse att det är som om havet har fått feber
              fastnade. Det är ju som om hela jorden har fått feber.
            </seg>
            <seg n="c6b097e1">
              Ett av de synliga bevisen på att klimatet och därmed haven inte
              mår bra får vi varenda sommar när Östersjön förvandlas till en
              grön och trögflytande sörja. Det är ett bevis på feber och ohälsa.
              Västerhavet har också mått bättre förr. I både Östersjön och Västerhavet
              ökar antalet syrefattiga bottnar.
            </seg>
            <seg n="5f4cd4a5">
              Genom utsläpp av gifter från sopförbränning och deponier från
              jordbruk och avlopp kommer kväve och fosfor. Sjöfartens utsläpp
              av kväve i havet ökar också. Fossila bränslen som bensin och diesel
              hamnar också till slut i havet. 25 procent av kvävetillförseln
              i Östersjön kommer från trafiken. Allt hänger ihop.
            </seg>
            <seg n="ac50dc9b">
              Kort sagt: Haven är i kris. Och värst är det för Östersjön som,
              trots att det är världens näst största hav med bräckt vatten,
              mest liknar en insjö. Medeldjupet är bara 56 meter, att jämföras
              med Medelhavets medeldjup som är ca 2 000 meter. Det betyder en
              betydligt sämre omsättning av vatten och syre. Och, som sagt,
              sämst mår Östersjön. För Östersjöns skull måste det till en livräddande
              aktion, och det genast, för Östersjön håller faktiskt på att dö.
              Vi måste livrädda Östersjön.
            </seg>
            <seg n="d158a67b">
              Därför har Vänsterpartiet föreslagit att det ska inrättas en
              helt ny budgetpost bara för havspolitik för att visa att det är
              allvar och att det krävs särskilda satsningar och pengar för en
              god havspolitik.
            </seg>
            <seg n="ed58342d">
              Vänsterpartiet vill införa ett havsinvesteringsprogram liknande
              klimatinvesteringsprogrammet Klimp. Syftet är att i Naturvårdsverkets
              regi vara med och finansiera åtgärder som ger valuta för både
              pengarna och havsmiljön.
            </seg>
            <seg n="882d84c2">
              Vi har uppmanat regeringen att titta på våra förslag på miljöområdet
              om det var så att regeringen led av idétorka. Några idéer har
              regeringen dess bättre lanserat.
            </seg>
            <seg n="0413bf81">
              I vårpropositionen skriver regeringen att hotet mot vår havsmiljö
              är en viktig utmaning. Regeringen kommer därför att presentera
              ett paket av åtgärder som syftar till att förbättra havsmiljön.
              Det låter ju fint och väldigt bra. Regeringen har också tyckt
              att Vänsterpartiets förslag om att syresätta de många döda bottnarna
              i havet är något att gå vidare med.
            </seg>
            <seg n="b0e6eaaa">
              Men det är klart att det kostar pengar att rädda havet. Och var
              finns pengarna? Svaret är att pengarna till regeringens satsning
              på havet finns i skogen. 40 miljoner vill regeringen satsa på
              havet. 38 miljoner av dessa miljoner tas från åtgärder för biologisk
              mångfald. Det är ju knappt att man tror att det är på riktigt,
              men tyvärr verkar det vara så illa. Det är som om inte skogen,
              havet, luften och allt hänger ihop. Det är lätt att känna sig
              febrig och yr när man möter regeringens miljöpolitik.
            </seg>
            <seg n="82bd6b3d">
              Pengar för att rädda havet tas från skogen, som behöver varenda
              krona för att skyddsvärd skogsmark ska kunna undantas från skogsbruk.
              Ytterligare 350 000 hektar utöver miljömålet behöver skyddas,
              enligt Skogsstyrelsen. Det är bra för havet, det är bra för skogen
              och det är bra för klimatet. Men är det bra för miljön att rädda
              havet med pengar från skogen? Nej, det är självklart inte bra
              för miljön.
            </seg>
            <seg n="6099857a">
              Regeringen talar om att ta bort skatt på förbränning och avfall.
              Hur bra är det för miljön?
            </seg>
            <seg n="fc47ed40">
              Trängselavgifterna i Helsingfors ska inte användas till att förbättra
              kollektivtrafiken utan för att bygga vägar och stimulera bilåkandet.
              Är det bra för miljön?
            </seg>
            <seg n="6c7a3445">
              Regeringens miljöpolitik, vare sig den handlar om havet, skogen
              eller luften, övertygar inte. Det vore önskvärt om regeringen
              kunde tänka två miljötankar samtidigt. Kan de borgerliga ledamöterna
              i utskottet göra det? Tänk att det går att satsa på havet och
              på biologisk mångfald samtidigt!
            </seg>
            <seg n="5816f269">
              Vänsterpartiet vill satsa 1 miljard på havet de kommande tre
              åren. Regeringen vill satsa mindre än hälften och tar, som sagt,
              pengarna från skogen och från biologisk mångfald, samtidigt som
              man har avskaffat förmögenhetsskatten och fastighetsskatten för
              de rika. Det finns pengar. Använd dem till miljön!
            </seg>
            <seg n="3df9a9d5">
              Vänsterpartiet satsar på en långsiktigt hållbar förvaltning av
              havet som går tvärsigenom olika förvaltningar, där både fisk och
              fiskefrågor hanteras tillsammans med allt annat som rör havet
              och dess miljö. Därför vill vi se en ny regional förvaltning av
              Östersjön och Kattegatt som ett pilotprojekt.
            </seg>
            <seg n="b955c28f">
              Det utvecklas intressanta metoder i Lysekil på västkusten. Med
              hjälp av musselodlingar ska man lyfta näringsämnen ur havet. Det
              är en av flera intressanta metoder som man noga bör följa upp
              och utvärdera.
            </seg>
            <seg n="22b4e5e6">
              Bättre kväverening i reningsverk och enskilda avlopp är andra
              områden att arbeta med. Vi välkomnar i likhet med Socialdemokraterna
              att man inte ska få använda fosfor i tvättmedel, men det borde
              inte begränsas till enskilda hushåll.
            </seg>
            <seg n="1f1ce87c">
              Vänsterpartiet har en massa förslag, men vi vill inte ta pengarna
              från ett miljöområde till ett annat. Men det är som det är med
              en borgerlig regering. Man tar från de fattiga och ger till de
              rika. I Vänsterpartiet vill vi ta från de rika och ge till de
              fattiga den fattiga och utarmade miljön.
            </seg>
            <seg n="4c0e5898">
              Fru talman! Jag står givetvis bakom samtliga av våra reservationer
              i miljöutskottets betänkande MJU11, men för tids vinnande yrkar
              jag bifall till reservation 2 och 10 och väntar ivrigt på de borgerliga
              utskottsledamöternas nya förslag som de kanske kommer med här.
            </seg>
          </u>
          <note type="speaker" n="18d2f057">
            Anf. 3 TINA EHN (mp):
          </note>
          <u who="tina_ehn_9c2cbf" xml:id="i-d04802cbf466fa55-0" n="5a8ca9e2">
            <seg n="54e12882">
              Fru talman! Jag ställer mig bakom alla Miljöpartiets reservationer,
              men för tids vinning yrkar jag bifall till reservation nr 10.
              Kristdemokraternas motion om fosfater i tvättmedel är också en
              mycket bra motion som vi i oppositionen ställer oss bakom.
            </seg>
            <seg n="2aef1c34">
              Våra hav är kraftigt påverkade av decenniers utsläpp av gifter
              och näringsämnen från både land och luft. Dessutom riskerar ett
              alltför stort uttag av fisk att förändra ekosystemen. Forskningen
              ser i dag tendenser till att helt andra arter än tidigare kommer
              att dominera. Spigg ersätter rödspotteyngel på västkusten, och
              skarpsill ersätter torsk i Östersjön. Fintrådiga alger fyller
              badvikarna, och blågrönalger ersätter kiselalger i planktonblomningarna.
            </seg>
            <seg n="836398f8">
              Omfattningen av skador orsakade av ett för högt fisketryck, gift-
              och oljeutsläpp samt övergödning är inte fullständigt kända. Det
              kan konstateras att produktionen av ekosystemets varor och tjänster
              har försämrats och fortsätter att försämras på ett dramatiskt
              sätt. Framtida klimatförändringar kan dessutom komma att påverka
              förutsättningarna för fungerande ekosystem ytterligare.
            </seg>
            <seg n="c45dde30">
              Det verkar som om hoten mot Östersjön och Västerhavet består.
              Många insatser har ändå gjorts genom åren, och det är viktigt
              att nämna att om vi inte hade infört förbud och begränsningar
              mot användningen av PCB och DDT i början av 70-talet så hade vi
              kanske inte haft havsörn och gråsäl i dag. I årtionden rådde badförbud
              längs Estlands, Lettlands och Litauens kuster, men genom ett stort
              antal åtgärder är de i dag badkuster igen.
            </seg>
            <seg n="640c6307">
              Exporten av bland annat olja, som dessutom har ökat, innebär
              ökade fartygstransporter på haven. Om fartygen inte lever upp
              till bestämda krav så finns det risk för olyckor med oljeutsläpp.
              Även illegala utsläpp är mycket allvarliga och kan förekomma när
              fartygen rengör sina tankar och maskiner.
            </seg>
            <seg n="d6b8ba57">
              Mängden bottenlevande fisk har minskat drastiskt. För många bottenlevande
              fiskarter var mängden lekmogen fisk i slutet av 90-talet endast
              en tiondel av vad den var i början av 70-talet. För vissa bestånd
              har minskningen varit ännu mer drastisk. Kraftiga minskningar
              riskerar att leda till dramatiska ekosystemförändringar, så kallade
              flippar, som kan omöjliggöra en återhämtning av fiskbestånd. Är
              de hotade bestånden dessutom genetiskt unika riskerar de att aldrig
              någonsin ersättas om de försvinner.
            </seg>
            <seg n="b6b675a0">
              Viss fisk, ofta av den fetare sorten, kan innehålla miljögifter,
              och vissa kostrestriktioner finns.
            </seg>
            <seg n="d264f060">
              Mängden gift som används i samhället ökar. I Sverige har en trend
              med ökad användning av läkemedel rått. Den aktiva substansen i
              de läkemedel som används i Sverige har någonstans jämförts med
              användningen av bekämpningsmedel. En stor del av resterna av dessa
              aktiva substanser spolas ned i hushållens och sjukhusens avlopp
              och når haven via de kommunala reningsverken.
            </seg>
            <seg n="834df80f">
              Havet ägs av alla och ingen samtidigt. Det är många som hävdar
              rätten till havets resurser, men inte lika många tar yttersta
              ansvaret för havet. Det finns en hel del förslag på åtgärder,
              och det finns ett stort engagemang från många håll, men genomförandet
              fastnar för ofta på vägen. Självklart behövs det goda överenskommelser
              mellan länder och ett utbyte av kunskap, och det ska vi absolut
              använda det internationella arbetet till, men vi ska våga stå
              upp för de akuta värdena.
            </seg>
            <seg n="b20ae642">
              Vi har hört att alliansregeringen ska satsa ½ miljard på att
              rena vår havsmiljö och på nya satsningar på havet. Det är bra
              att man satsar på havet, men samtidigt är det obegripligt att
              man tänker ta en del av dessa satsningar från ett annat område
              som också behöver satsas på, nämligen den biologiska mångfalden.
            </seg>
            <seg n="95fe6c34">
              Om jag har uppfattat budskapet från alliansregeringen rätt så
              handlar det om försök med syresättning av syrefattiga bottnar,
              satellitövervakning med kartläggning och en utvärdering av samhällsekonomiska
              konsekvenser av miljöförstöringen i haven. Det ska ske en intensifiering
              av Östersjösamarbetet, och utfiskning av skarpsill i vissa begränsade
              områden ska testas. Det nämns att man ska återskapa marina vandringsvägar,
              men det är svårt att hitta prislappen på det och alltså vilka
              pengar man har i åtanke. Hur rimmar det med att bevilja elcertifikat
              för ny småskalig vattenkraft?
            </seg>
            <seg n="5837f6e4">
              Alla partier i riksdagen verkar finna att ett arbete för förbud
              mot fosfater i tvättmedel är en viktig åtgärd. Mer tveksamt känns
              det att handla med utsläpp av fosfor och kväve som ibland omnämns.
              Men det kanske blir bra.
            </seg>
            <seg n="87d36def">
              Problemet med övergödningen i havet behöver vi lösa på land innan
              det kommer till havet. Och det är alltid trevligare att arbeta
              förebyggande.
            </seg>
            <seg n="9877f9a2">
              Vi har haft en struktur i samhället som fullt ut har styrts av
              de ekonomiska vinsterna. Inom jordbruket har man balanserat och
              kalkylerat hur man genom exakta insatser av gödsel kunnat få maximala
              avkastningar. Till sin hjälp för att bruka jordarna har man använt
              utdikning av vattensjuka marker. Stora områden av våtmarker, små
              vattensamlingar, dammar och öppna krokiga diken har täckdikats
              bort eller rätats ut för att vattenflödena snabbt ska försvinna
              och för att marken ska bära traktorerna i vårbruket. Maskinerna
              har samtidigt blivit större och tyngre och kräver dessa säkra
              torra marker.
            </seg>
            <seg n="21b5c2a5">
              Jag anser att vi måste tänka om och att det är flödet till havet
              och de mänskliga aktiviteterna som många gånger är totalt förödande.
              Näringsämnena ska inte rinna ut i havet, och det är där det kretsloppsanpassade
              jordbruket kommer in. Inom det ekologiska jordbruket finns många
              fördelar och garantier för ett resurssnålt tänkande. Det är därför
              som vi måste använda gödsel på ett spridningsområde som motsvarar
              djurantal. Det är också därför som vi måste utveckla möjligheten
              till separation av avfall, även det humana avfallet, genom separationslösningar.
              Det är därför som vi måste återställa våtmarker som fångar upp
              kväve och andra näringsämnen, och det är därför som vi i Miljöpartiet
              ständigt och om och om igen talar om att sluta kretsloppen i samhället.
            </seg>
            <seg n="48138fb9">
              Det är av stor vikt att i samband med samhällsplaneringar ta
              ansvar för alla dessa frågor. Hur får vi tillbaka flödena på rätt
              plats i ett samhälle där fler och fler bor koncentrerat i städer?
            </seg>
            <seg n="8674a6c0">
              Det finns fördelar. Man behöver inte vara förespråkare för det
              ena eller det andra, och man måste inte hålla på landet eller
              staden. Men man måste bygga hållbara system, se möjligheterna
              och förstå hur man kan knyta ihop kretsloppen. Satsningar på biogas
              i stort och smått är en sådan positiv lösning. Minskade transporter
              är också en, och den är självklar. Att äta närodlat är oftast
              positivt, och man bör använda musslor och se musselodling som
              en positiv resurs. Det är ett mycket intressant projekt som pågår
              i Lysekil. I dag skördar man oerhört många musslor där och exporterar
              dem direkt till Holland. Vi behöver förädla dem här i Sverige
              också.
            </seg>
            <seg n="70f0aabd">
              Det behövs fler konkreta åtgärder än de som alliansregeringen
              har slagit på trumman för. Det behövs kreativa lösningar som är
              fullt genomförbara. Många av dessa lösningar är nära människors
              vardag, och man kan själv se hur ens liv påverkar omgivningen.
              Det är stora överenskommelser av mäktiga människor som ska till,
              men även det vardagsnära livet ska kännas rätt.
            </seg>
          </u>
          <note type="speaker" n="8d7a1043">
            Anf. 4 SOFIA ARKELSTEN (m):
          </note>
          <u who="sofia_arkelsten_7b9eb6" xml:id="i-9785febaecb5e47e-0" n="17afdb01">
            <seg n="88d546cc">
              Fru talman! Jag börjar med att yrka bifall till förslaget i betänkandet.
            </seg>
            <seg n="4e08d209">
              Havsmiljö är ett spännande ämne. Nu behandlar vi 5 motioner med
              23 yrkanden som handlar om just havsmiljö. Ämnet är ju större
              än så och debatten har handlat om mer än det som man har motionerat
              om.
            </seg>
            <seg n="98e554fb">
              Som en av reservationerna säger är en ren och levande havsmiljö
              ett mål i sig självt. Vi behöver göra mycket för att slå vakt
              om alla våra hav, inte bara göra mer för att rädda Östersjön.
              Sverige har länge arbetat med just havsmiljöfrågorna.
            </seg>
            <seg n="e9a8e429">
              En motion handlar om utvecklingen av Östersjöns miljöarbete.
              Regeringen har varit väldigt tydlig med att havsmiljön är en av
              de mest prioriterade miljöfrågorna. Vi lägger stor kraft på att
              både Östersjön och Västerhavet ska vara levande hav. Vi bygger
              vidare på det arbete med havsmiljöstrategin som presenterades
              i den gamla Perssonregeringen, men vi gör lite annorlunda; vi
              gör lite mer.
            </seg>
            <seg n="6236dbe2">
              Vi tänker utanför lådan. Vi tar ett bredare grepp. Vi vill göra
              det tydligt med ansvaret för havsmiljön. Därför pratar vi med
              varandra när det gäller jordbruk, sjöfart och fiske. Det kommer
              en stor proposition. Då får vi anledning att prata mycket mer
              om havsmiljö.
            </seg>
            <seg n="c5c7b595">
              Fru talman! Nyss lade vi som är i regeringsställning grunden
              för en ny sammanhållen havspolitik. Vi presenterade ett helt paket
              av åtgärder i vårbudgeten. 40 miljoner avsätts för det arbetet
              i år. De pengar som går till biologisk mångfald ligger kvar på
              samma nivå som förra året. Totalt satsar vi 450 miljoner kronor
              på havsmiljön fram till 2010. Det här är första gången som vi
              har en egen satsning på havsmiljö. Det är något som jag är väldigt
              stolt över.
            </seg>
            <seg n="402d52ff">
              Vad en politiker gör kan ju aldrig mätas i pengar eller i vad
              vi lägger i budgeten. Det handlar om vad vi gör.
            </seg>
            <seg n="bfa0ae47">
              En viktig nyhet och ett nytt sätt att tänka är att vi tar fram
              den samhällsekonomiska rapporten som visar vad det kostar med
              miljöförstöringen. Den ger lite olika framtidsbilder. Miljöfrågor
              är ofta svåra och ganska diffusa. Det här är ett sätt att hjälpa
              till att tänka nytt.
            </seg>
            <seg n="865e5445">
              Rapporten fungerar på samma sätt som Sternrapporten i Storbritannien.
              I det här arbetet bjuder vår regering in andra regeringar. Det
              ska vara klart till det svenska ordförandeskapet i EU 2009.
            </seg>
            <seg n="0d74f70c">
              Till det långsiktiga arbete som pågår kommer ett antal handfasta
              förslag som ger hyfsat snabba miljöförbättringar. Vi har hört
              något om det i dag. Vi syresätter syrefattiga bottnar. Vi restaurerar
              havet genom utfiskning av skarpsill i ett avgränsat kustområde.
              Det kanske låter konstigt att havet blir bättre av att man tar
              bort en sorts fisk, men det handlar om att minska övergödningen
              och öka bestånden av torsk och strömming. Det handlar om att se
              ekosystemet. Vi inför pilotprojekt för att återskapa marina vandringsvägar.
              Vi jobbar mer med forskning och övervakning.
            </seg>
            <seg n="1403a4fb">
              Vi samarbetar också med andra. Regeringen driver på i EU när
              det gäller det marina direktivet, fiskeripolitiken och Helcom
              sättet att samarbeta om Östersjöns marina miljö. Vi vill utveckla
              handeln med utsläppsrätter för fosfor och kväve. Det tror jag
              är otroligt viktigt.
            </seg>
            <seg n="820601ed">
              Vi politiker har ett stort ansvar. Det är lätt att fastna i de
              gamla organisationerna. Ibland får jag en känsla av att riksdagen
              skulle klara sig ganska bra utan oss politiker. Det är lätt att
              hamna i de gamla hjulspåren.
            </seg>
            <seg n="22b90e45">
              Nu har vi ett förändrat ledarskap som gillar samarbete. Det viktigaste
              är att vi pratar med varandra och inte låter organisationen styra.
              Vi har ett jättebra exempel på det.
            </seg>
            <seg n="35f8a7b5">
              Mötet i Saltsjöbaden för några veckor sedan är faktiskt historiskt.
              Där satt vår miljöminister Andreas Carlgren och vår jordbruksminister
              Eskil Erlandsson i samma rum och pratade med varandra. Jag får
              applåder från Socialdemokraterna. De pratade med topptjänstemän
              från Östersjöländerna som också jobbar med miljö- och jordbruksfrågor.
              Det har aldrig hänt förut.
            </seg>
            <seg n="4766830e">
              Min vision är att vi ska komma till rätta med det som påverkar
              våra hav. Det intressanta är att mötet verkligen betonade det
              fortsatta behovet av att prata med varandra över sektorsgränserna.
            </seg>
            <seg n="6635972b">
              Vi i utskottet ser positivt på regeringens inledning av det här
              arbetet. Vi ser med glädje fram emot de förslag till åtgärder
              som går utanför sektorerna och utanför vårt lands gränser.
            </seg>
            <seg n="c2b0b403">
              Vi har dessutom stoppat in en viktig bit i betänkandet. Vi vill
              framhålla värdet av enskilda lantbrukares insatser. Vi brukar
              säga att idéer spelar roll, men det är människor som gör skillnaden.
              Vi kan inte lagstifta fram allt. Det bygger mycket på människors
              engagemang.
            </seg>
            <seg n="3598a127">
              Fru talman! Den motion som har flest förslag rör formerna för
              hur vi förvaltar våra hav. Vänsterpartiet vill ha en mer planmässig
              hantering. Det tycker jag är ett intressant ordval.
            </seg>
            <seg n="ff8a69fb">
              Det pågår ett omfattande arbete. Grönboken från EU när det gäller
              den gemensamma havspolitiken är ute på remiss. Naturvårdsverket
              jobbar med ett pilotprojekt för förvaltning. Det kommer i december
              i år. Havsmiljöutredningen får tilläggsdirektiv för att utreda
              hur vi kan göra hela Östersjön, som många av motionerna handlar
              om, till ett pilotområde under EU:s paraply så att alla berörda
              länder kan samarbeta på ett smidigt sätt.
            </seg>
            <seg n="bc6a4fed">
              I en av motionerna finns det åsikter om vad länsstyrelsen ska
              göra. Utskottet har kommit fram till att riksdagen har en begränsad
              makt. Vi kan inte i detalj bestämma vad länsstyrelserna ska göra.
            </seg>
            <seg n="49c82dc4">
              Alla vi som representerar Helsingforss stad och Helsingforss
              län har varit inbjudna till mannen med den förutom talmannen kanske
              coolaste titeln, Helsingforss landshövding Per Unckel. Han pratade
              mycket om skärgårdsfrågorna och om hur viktigt det är att ha ett
              levande hav även i storstadsområden. Jag tror därför att det som
              efterfrågas i motionerna är uppfyllt.
            </seg>
          </u>
          <note type="speaker" n="a4a9adeb">
            Anf. 5 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-1" n="705622b4">
            <seg n="cf9e96e3">
              Fru talman! Det är spännande med havsmiljöfrågor, tyckte Sofia
              Arkelsten, och att de under det år som gått verkligen har lyckats.
              De har lyckats sätta två centerpartister i samma rum så att de
              kan prata med varandra. Det var en oerhörd framgång, förstod jag.
              Jag blir djupt imponerad.
            </seg>
            <seg n="440d4cdc">
              Det berömda mötet i Saltsjöbaden med tjänstemän var det som den
              här regeringen nedgraderade. Det var ett initiativ från den socialdemokratiska
              regeringen. Det skulle hållas ett möte på Gotland mellan jordbruksministrar,
              fiskeministrar och miljöministrar för att man insåg att vi inte
              kan diskutera varje segment för sig. Fiske påverkar havsmiljön.
              Trafiken påverkar havsmiljö, klimat och så vidare. Allt hänger
              ihop.
            </seg>
            <seg n="5ddca1a6">
              Jag blir minst sagt besviken på era aktiviteter. Under fyra år
              framförde ni hur viktigt det var med snabba åtgärder eftersom
              Östersjön höll på att kantra miljömässigt.
            </seg>
            <seg n="44582400">
              Vi vet vilka problemen är. Forskarna säger att man inte har en
              aning om ifall experimentet att blåsa ned lite syre i botten fungerar.
              Man har ingen aning om ifall det hjälper att fiska upp lite skarpsill.
              Däremot säger forskarna att vi fiskar upp alldeles för mycket
              torsk. Vi fiskar upp fyra, fem, sex gånger för mycket, enligt
              forskarna. Varför är de forskarråden så lite värda i förhållande
              till annat, frågar jag mig.
            </seg>
            <seg n="173a8d3b">
              Vi vet att det näringsläckage som i dag pågår från jordbruket
              och från trafiken är källan. Vi måste stoppa tillflödet innan
              vi blåser ned syre i botten. Man kan ju blåsa ned syre i botten
              och se om det fungerar. Det kostar säkert oerhört mycket pengar.
              Östersjön är ganska stor.
            </seg>
            <seg n="6c39da24">
              Jag undrar vad ni har för åtgärder att komma med som inte ligger
              i framtiden, eftersom det var så bråttom.
            </seg>
          </u>
          <note type="speaker" n="b5a463d1">
            Anf. 6 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-9785febaecb5e47e-1" n="17afdb01">
            <seg n="773fd009">
              Fru talman! Jag förstår att Jan-Olof Larsson tycker att det är
              väldigt viktigt och motiverar sin applåd, som säkert kommer att
              stå med i det fantastiska protokollet, och visar att det inte
              var vänligt menat. Och det var ju tråkigt.
            </seg>
            <seg n="54777715">
              Jan-Olof Larsson, du säger många saker, men du ställer inte så
              många frågor. Det kommer att komma en ganska stor havsmiljöproposition.
              Där kommer en hel del åtgärder att föreslås. Men vi vidtar redan
              en del åtgärder.
            </seg>
            <seg n="3bd6d17b">
              Jag skulle vilja ställa en fråga till Jan-Olof Larsson. Ni hade
              så mycket tid på er. Varför har ni inte gjort något? Vi levererar,
              men ni gör ingenting. Ni har inga visioner. Jag har läst Socialdemokraternas
              reservation, men där finns ingenting. Det är ju sorgligt. Antingen
              tycker ni som vi, eller också har ni ingenting att komma med.
            </seg>
          </u>
          <note type="speaker" n="e90ed57a">
            Anf. 7 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-2" n="705622b4">
            <seg n="236ef021">
              Fru talman! Om du, Sofia Arkelsten, går in och tittar på Miljödepartementets
              hemsida så ser du våra visioner där. Där framgår den förra socialdemokratiska
              regeringens havsmiljöpolitik. Där finns hela dokumentationen.
            </seg>
            <seg n="2bb36301">
              Sofia Arkelsten säger att vi hade så lång tid på oss. Men nu
              har ni vunnit valet i en jordskredsseger med 1,7 procent. Ni har
              fått mandat av svenska folket att genomföra alla de förslag som
              ni faktiskt radade upp under den förra mandatperioden. Det var
              förslag på förslag. Men nu har ni inte kommit med ett enda förslag
              som ger någon verkan, utan ni ska avvakta och bereda frågan under
              ett antal år till. Vad ska ni göra med näringsläckaget från jordbruket?
              Har ni något som helst förslag? Det är ju det stora problemet.
              Ytterligare ett problem är trafiken. Vad ska ni göra åt dieseltrafiken?
              Vad har ni för åtgärder? Om ni inte stoppar tillförseln hjälper
              det inte att blåsa ned luft på havsbottnarna.
            </seg>
          </u>
          <note type="speaker" n="8a263b76">
            Anf. 8 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-9785febaecb5e47e-2" n="17afdb01">
            <seg n="662a90dc">
              Fru talman! Det är viktigt att vi kommer ihåg att det som vi
              debatterar här är det som står i betänkandet. Det är smärtsamt
              tydligt att Socialdemokraterna saknar visioner i dessa frågor.
              Ni har ingenting att säga. Det är väldigt tråkigt.
            </seg>
            <seg n="39080f05">
              Jag kan däremot berätta att vi har påbörjat arbetet. Vi sätter
              i gång. Vi talar med varandra. Vi talar över sektorsgränserna,
              och vi samarbetar inom EU. Jan-Olof Larsson valde att ta upp torskfrågan.
              Det är ganska intressant därför att för första gången har Sverige
              inom EU lyckats få ned torskkvoterna. Den gamla socialdemokratiska
              Perssonregeringen klarade inte det, utan den satte sig och surade
              vid sidan av och var inte ens med i diskussionerna. Det tycker
              jag är tråkigt. Jag har stora förhoppningar om att vi kommer att
              leverera en alldeles utmärkt miljöpolitik även när det gäller
              havsmiljöfrågor. Det är otroligt prioriterat av oss.
            </seg>
          </u>
          <note type="speaker" n="ce74f0cb">
            Anf. 9 CLAES VÄSTERTEG (c):
          </note>
          <u who="claes_vasterteg_4494bf" xml:id="i-03417d56ce36c4fa-0" n="6b025fb0">
            <seg n="5a0c9b21">
              Fru talman! Vår havsmiljö väcker känslor. Det har vi kunnat märka
              redan i debatten här. Men den väcker känslor långt utanför denna
              kammare. Vi seglar i havet, vi badar i havet, vi fiskar i havet
              och vissa har havet som arbetsplats. Vår kärlek till både Västerhavet
              och Östersjön delar vi med våra grannländer. Men det är inte bara
              en kärlek som vi delar utan också den akuta miljösituationen.
            </seg>
            <seg n="4cc1f2fc">
              Våra hav ger oss stora möjligheter. Fisket och sjöfarten är betydande
              och avgörande för företagsamheten. Jordbruket och livsmedelsindustrin
              är beroende av uthålliga havsresurser. Och skärgårdsmiljöerna
              är oerhört viktiga för de många turistföretag som är aktiva i
              den skärgård som finns runt våra kuster.
            </seg>
            <seg n="f97c1886">
              Dessa möjligheter gör också att vi möter tydliga och akuta miljöutmaningar.
              Vi har läckage av näringsämnen som kväve och fosfor från industri,
              jordbruk och hushåll. Vi vet att det orsakar algblomning och döda
              havsbottnar. Torskbestånden har minskat på grund av syrebrist
              och överfiske. Och långlivade miljögifter som dioxiner och kadmium
              hotar Östersjöns ekosystem.
            </seg>
            <seg n="62e613b2">
              Vi är många som under de senaste åren med förskräckelse har följt
              utvecklingen i Östersjön, vårt sårbara innanhav. Vi har tagit
              del av larmrapport efter larmrapport. Vi kan konstatera att den
              ansträngda miljösituationen i Östersjön i mångt och mycket kan
              liknas vid ett klassiskt problem de allmänna tillgångarnas tragedi.
              Övergödning, för hårt fisketryck och utsläpp av miljögifter beror
              på aktiviteter och handlingar som kanske verkar rationella för
              enskilda individer eller länder, men sammantaget leder detta till
              ett kollektivt slöseri med den gemensamma resursen Östersjön.
            </seg>
            <seg n="744da7e7">
              Fru talman! Precis som har nämnts av min kollega Sofia Arkelsten
              är havsmiljön en av de högst prioriterade miljöfrågorna för regeringen.
              Vi kommer under de närmaste åren att lägga stor kraft på att säkerställa
              Östersjön och Västerhavet som levande hav.
            </seg>
            <seg n="52e62926">
              Jag väljer att upprepa lite grann av det som Sofia Arkelsten
              var inne på, nämligen att vi nu lägger närmare ½ miljard kronor
              på satsningar för att rena vår havsmiljö. Det är ett nytt anslag
              som alltså inte har funnits förut. Det står i ganska bjärt kontrast
              till vad den förra regeringen gjorde.
            </seg>
            <seg n="d7319abb">
              Vi behöver vidta åtgärder snabbt, som man har varit inne på här
              tidigare. Men vi behöver också ökade kunskaper. Vi behöver exempelvis
              se till att vi får ordentliga kartor över våra havsbottnar. Vi
              har väldigt fina kartor över hur landskapet ser ut på land. Vi
              vet exakt hur höga våra berg är, och vi vet hur topografin ser
              ut. Men om vi tittar på hur landskapet ser ut på havsbottnen vet
              vi väldigt lite. Vi har väldigt liten koll på hur den exakt ser
              ut. Det gäller både Västerhavet och Östersjön. Den här satsningen
              kommer bland annat att leda till att vi ökar kunskapen så att
              vi sätter in rätt insatser på rätt ställe. Det är oerhört viktigt
              att vi i vår iver för att förbättra miljön gör rätt saker på rätt
              ställe, så att vi inte vidtar åtgärder som går i fel riktning.
            </seg>
            <seg n="8bcb6675">
              Jag tror också att Sternrapporten, som sätter fokus på vad detta
              får för samhällsekonomiska konsekvenser, kommer att vara av stort
              värde i våra diskussioner med våra grannländer och i vår diskussion
              med andra länder runt Östersjön just för att kunna tydliggöra
              varför det är så viktigt att vi tillsammans vidtar åtgärder.
            </seg>
            <seg n="1c4b5cd9">
              Fru talman! Sverige som land kan göra mycket för att förbättra
              havsmiljön. Därför var ett viktigt beslut det som nu har fattats
              om att förbjuda fosfater i tvättmedel. Man kommer också med största
              säkerhet att gå vidare så att detta förbud även kommer att omfatta
              diskmedel. Detta togs från första början upp i en motion från
              Kristdemokraterna här i riksdagen. Och i Almedalen i somras deltog
              vi i en paneldebatt där alla partier avkrävdes svar. Och alla
              partier var överens om att vi ska ha ett förbud mot fosfater.
              Det levererar vi nu från regeringens sida. Sedan måste vi givetvis
              ta nästa steg i det arbetet och få ett förbud som omfattar alla
              länder runt Östersjön. Då får vi en verklig effekt.
            </seg>
            <seg n="2006e0ff">
              Jag tänkte avslutningsvis återkomma till att det krävs ett internationellt
              samarbete runt Östersjön för att vi ska kunna vända utvecklingen.
              I EU:s arbete med den marina strategin har Sverige drivit på för
              att kunna gå snabbare fram. EU:s miljöministrar har efter ett
              svenskt initiativ beslutat att ge möjligheter att skapa pilotområden
              för förvaltningen av Östersjön. Det är en fråga som vi från alliansens
              sida drev oerhört hårt under den förra mandatperioden. Detta kommer
              att innebära att Östersjön kan gå före och att vi kan pröva nya
              former. Men det krävs också att vi har ekonomiska styrmedel för
              att vi ska kunna vända utvecklingen i våra havsmiljöer, styrmedel
              som gör det lönsamt att göra rätt för miljön och lönsamt att bidra
              till minskad miljöpåverkan. Vi kommer därför från alliansens sida
              att vara drivande för att hitta ett system som gör det möjligt
              att ha en handel med utsläppsrätter för exempelvis kväve och fosfor
              just för att vi så att säga ska få ett driv där vi använder ekonomin
              som ett styrhjälpmedel och där vi också ger möjlighet för dem
              som ligger längst fram att dra ekonomisk nytta av de styrmedel
              som vi har. Det behövs en helhetssyn på Östersjön och Västerhavet,
              en syn som utvecklar haven som resurs och samordnar olika intressen
              för att bevara ekosystemen. Med de förslag som alliansen har lagt
              fram i vårbudgeten och de förslag som är aviserade läggs grunden
              för en ny och sammanhållen havspolitik.
            </seg>
          </u>
          <note type="speaker" n="d07b00eb">
            Anf. 10 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-3" n="705622b4">
            <seg n="58a4cea1">
              Fru talman! Claes Västerteg yvs över att regeringen satsar ½
              miljard på havsmiljön. Den förra regeringen satsade 2 miljarder
              på havsmiljön. Detta är alltså 25 procent av det som vi satsade,
              men vi hade det på olika konton. Nu tar man det från biologisk
              mångfald och för över det till havsmiljön, och så blir det helt
              plötsligt en jättesatsning. Det är fenomenal matematik.
            </seg>
            <seg n="14773f86">
              Claes Västerteg, du kan i alla fall vara stolt som tillhör ett
              parti som har fått in två ministrar i samma rum som diskuterar
              med varandra för att nå framgång. Men jag skulle ändå vilja fråga
              dig om något som ni sade under den förra mandatperioden. Ni hade
              jättemånga förslag då, förslag som skulle sättas i sjön med en
              gång därför att detta var så viktigt. Och det är viktigt. Kraftfulla
              nationella åtgärder är en förutsättning för att vi ska lyckas
              internationellt. Det sade Folkpartiet, och det höll ni med om.
            </seg>
            <seg n="a4508398">
              Vad gör ni nu åt näringsläckaget från jordbruket? Det måste på
              något vis hejdas även i Sverige. Och vad gör ni åt trafiken på
              dieselsidan? Det går inte att säga att ni kommer med någonting
              om ett antal år. Nu har 25 procent av er tid gått åt. Det är,
              enligt alla undersökningar, inte troligt att ni får mer än den
              här mandatperioden. Förhoppningsvis är det på det viset.
            </seg>
            <seg n="fc992619">
              Tiden är alltså knapp. Det gäller att agera!
            </seg>
          </u>
          <note type="speaker" n="210b9edc">
            Anf. 11 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-03417d56ce36c4fa-1" n="6b025fb0">
            <seg n="7792e16e">
              Fru talman! Låt mig först beröra det här med hur mycket tid olika
              regeringar får. Som tur är avgör inte Jan-Olof Larsson det, utan
              det är väljarna som avgör det 2010. Jag är inte så intresserad
              av olika opinionsmätningar och träningsmatcher, utan jag är intresserad
              av vad som händer på valdagen 2010. Jag är helt övertygad om att
              våra väljare då ger oss stöd igen; det där kan vi alltid diskutera
              fram och tillbaka här i kammaren.
            </seg>
            <seg n="9c02bf3c">
              Efter den här debatten och efter att ha läst betänkandet där
              motioner från den allmänna motionstiden behandlas kan jag konstatera
              att det är tämligen blankt från Socialdemokraterna. Det är ju
              en enskild motion, en motion från en enskild ledamot, med en kläm
              som ligger till grund för era reservationer. Sedan har ni hakat
              på andra partier. Jag tycker att det är lite av tomma tunnor skramlar
              mest.
            </seg>
            <seg n="95c51ac9">
              På samma sätt är det med budgetförslaget. När jag läser er vårmotion
              ser jag att ni har en annan syn på anslagen till biologisk mångfald
              det ska sägas men i övrigt är det ingen större skillnad, så låt
              oss komma tillbaka till det.
            </seg>
            <seg n="040dc52a">
              Det vi gör nu är att vi genomför en del saker från den förra
              regeringen som vi tycker är bra. Men sedan lägger vi på satsningar
              med just den halva miljarden. Vi gör satsningar för att få fram
              fler alternativa drivmedel. Vi gör satsningar för att få fler
              människor att köpa miljöbil.
            </seg>
            <seg n="476a3c3b">
              Det är steg i den riktningen som det handlar om. Men Jan-Olof,
              vi kommer att göra mer. Det kommer fler satsningar. Mycket är
              på gång redan nu. Efter bara åtta månaders regerande är det en
              ganska bjärt kontrast till vad den förra regeringen gjorde.
            </seg>
          </u>
          <note type="speaker" n="2a0deaec">
            Anf. 12 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-4" n="705622b4">
            <seg n="b103b937">
              Fru talman! Att era väljare stöder er även i nästa val tror också
              jag, men jag tror inte att de blir särskilt många.
            </seg>
            <seg n="ca22ab79">
              Ni säger att ni satsar ½ miljard. Det innebär att ni har dragit
              ned med 1 ½ miljard jämfört med vad vi satsade. Det är ju det
              som är konsekvensen här. På ett helt år har ni inte kommit med
              något enda förslag detta sagt mot bakgrund av alla de förslag
              som ni hade under fyra år. Kan du inte presentera någonting i
              dag? Det är ju er politik vi diskuterar.
            </seg>
            <seg n="086eb236">
              Vi har under ett antal år bedrivit en politik som ni opponerade
              mot. Ni hade en förfärlig massa förslag, men inte ett enda förslag
              har ni presenterat under de här åtta månaderna. Jag tycker att
              det är lite svagt. Ni borde väl komma med något. Det var ju så
              bråttom för bara ett eller två år sedan. Då var det jättebråttom
              att rädda Östersjön som håller på att gå under och som varje sommar
              är en dypöl. Alltså måste ni väl komma med förslag.
            </seg>
            <seg n="4b2311e3">
              Ett av de stora problemen är näringsläckaget från jordbruket.
              Men det är kanske för känsligt för den här regeringen att komma
              med åtgärder på det området.
            </seg>
          </u>
          <note type="speaker" n="005b809c">
            Anf. 13 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-03417d56ce36c4fa-2" n="6b025fb0">
            <seg n="9b42aad1">
              Fru talman! I vårpropositionen lägger vi närmare ½ miljard på
              satsningar på havsmiljön. Jag vet inte hur Jan-Olof Larsson räknar
              när han säger att vi har minskat med 1 ½ miljard.
            </seg>
            <seg n="9e8aac15">
              Som jag sade i min förra replik kan jag konstatera att Socialdemokraterna
              inte har något annat förslag. Ni har förvisso ett annat förslag
              vad gäller den biologiska mångfalden det ska jag säga men i övrigt
              är det ingen större skillnad.
            </seg>
            <seg n="58774d8d">
              Vi har lagt fram förslag om ett antal åtgärder för att både rädda
              havsmiljön och förändra situationen när det gäller utsläppen från
              trafiken. Exempelvis gäller det att få in fler miljöbilar i systemet.
              Det kommer att ha betydelse för vår närmiljö. Det kommer att ha
              betydelse för klimatet. Det kommer att ha betydelse för vår havsmiljö.
            </seg>
            <seg n="319bdd45">
              Även om det är en upprepning konstaterar jag att det inte finns
              någon annan politik. Jag ska erkänna, vilket jag också tidigare
              gjort, att ni gjorde en del bra saker som vi nu för vidare.
            </seg>
            <seg n="fc1fdd44">
              Det är lite märkligt att, som Jan-Olof Larsson gör, försöka göra
              gällande att det har skett en så otrolig förändring under de här
              månaderna. Vi tar till vara mycket av det som gjordes förra mandatperioden.
              Men vi kryddar det med extra åtgärder. Vi kryddar det med mer
              pengar som kommer att bidra till en utveckling som gör att vi
              får en bättre havsmiljö.
            </seg>
            <seg n="5c8c2dbd">
              Men kanske framför allt: Vi är också med på banan i EU. Vi är
              fyra partier som är helt övertygade om att Sverige aktivt ska
              bidra i EU. Vi har, som Sofia var inne på, gjort det genom att
              se till att få ned torskfiskekvoterna så att överfisket minskas
              en åtgärd som den förra regeringen inte lyckades åstadkomma därför
              att man hade två stödpartier som inte ville komma fram på EU-nivå.
            </seg>
          </u>
          <note type="speaker" n="9420a716">
            Anf. 14 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-be30a1146033abfb-1" n="2a7b99eb">
            <seg n="713bc212">
              Fru talman! Vänsterpartiet har en plan för miljön. Men ordet
              plan är tydligen ett fult ord, vilket jag inte visste. Sofia Arkelsten
              anmärkte ju på att vi skrivit att vi vill ha en planmässig förvaltning.
              Claes Västerteg kan nog inte säga att vi inte har en havspolitik
              och en bra miljöpolitik.
            </seg>
            <seg n="b7bee088">
              Som jag sagt tidigare är jag väldigt glad över att regeringen
              nu tar vårt förslag om att göra havet till ett eget ansvarsområde
              där man tydligt ser hur mycket pengar man vill lägga.
            </seg>
            <seg n="1b6754cc">
              Däremot säger man att man inte tar pengar från den biologiska
              mångfalden, men det är precis det man gör. 450 miljoner lägger
              regeringen under de kommande tre åren på detta. Vänsterpartiet
              har råd att lägga en hel miljard utan att ta från biologisk mångfald.
              Vi vill inte sänka förmögenhetsskatten eller fastighetsskatten,
              så på det sättet finns det pengar.
            </seg>
            <seg n="5b26c63b">
              Jag ser fram emot den havsproposition som ni här i dag har sagt
              att ni snart kommer med. Den kan man se fram emot med både spänning
              och viss fasa. Om regeringen tänker fortsätta att ta pengar från
              en miljö till att förbättra en annan miljö blir det ingen förbättring
              totalt sett. Jag skulle därför vilja veta om regeringen i havsmiljöpropositionen
              tänker ta mer pengar från till exempel biologisk mångfald så att
              skogen ska dö i stället för havet.
            </seg>
          </u>
          <note type="speaker" n="293c3cc6">
            Anf. 15 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-03417d56ce36c4fa-3" n="6b025fb0">
            <seg n="7cc30f7f">
              Fru talman! Vi kan alltid diskutera det här med anslag och vem
              som var först. Jag kan konstatera att vi i Centerpartiet i vår
              budgetmotion hade ett särskilt anslag för Östersjön; det där kan
              vi hålla på och tugga fram och tillbaka.
            </seg>
            <seg n="35be0563">
              Nu har vi ett anslag. Nu lägger vi ½ miljard på att rädda havsmiljön.
              I och för sig har vi efter den här debatten en debatt om biologisk
              mångfald. Men jag ska kort ge ett svar. Jag återkommer senare
              i nästa debatt, så vi får säkert anledning att diskutera detta.
            </seg>
            <seg n="07cfcbfc">
              Alla behöver vi se över de åtgärder som vidtas för att nå miljökvalitetsmålet
              om biologisk mångfald. Enligt alla rapporter kommer vi inte att
              nå till exempel målet om skyddsvärd skog. Då vore det oansvarigt
              av oss att bara gå på i samma hjulspår och inte fundera över om
              vi gör de rätta sakerna för att nå de här miljömålen.
            </seg>
            <seg n="2e219028">
              Miljömålen var alla sju partierna överens om när beslut fattades
              i denna kammare. Därför gör vi nu halvhalt och ser över vad som
              behöver göras för att vi ska nå miljömålen.
            </seg>
            <seg n="83c18a19">
              När det gäller nivån för de pengar som vi lägger är det en frysning
              av 2006 års nivå, alltså samma nivå som den förra regeringens.
              Att försöka göra gällande att det är en dramatisk förändring,
              att vi nu dödar skogen, är alltså att ta till stora överdrifter.
            </seg>
          </u>
          <note type="speaker" n="f405748c">
            Anf. 16 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-be30a1146033abfb-2" n="2a7b99eb">
            <seg n="c1c5731f">
              Fru talman! Jag påstår inte att regeringen vill döda skogen,
              utan jag ser bara att man i vårpropositionen tar pengar från biologisk
              mångfald och skog och för över till havet. Det är väldigt enkelt
              att se; det är bara att läsa innantill.
            </seg>
            <seg n="9aeb9f21">
              Vi ska strax prata om biologisk mångfald. Då får vi kanske anledning
              att återkomma till frågan. Men det är inte så att man inte vet
              vad som kan göras för att skydda skyddsvärd skog, och det är inte
              så att mindre skog behöver skyddas i dag jämfört med hur det var
              i går.
            </seg>
            <seg n="601033c5">
              Häromdagen sade Skogsstyrelsens generaldirektör och forskare
              att vi behöver satsa mycket mer, att vi behöver satsa på ytterligare
              350 000 hektar, utöver miljömålet, för att rädda den biologiska
              mångfalden och skogen. Det kan väl inte vara så att Claes Västerteg
              inte tycker att vi ska rädda den skogen?
            </seg>
          </u>
          <note type="speaker" n="19a91fad">
            Anf. 17 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-03417d56ce36c4fa-4" n="6b025fb0">
            <seg n="8072f959">
              Fru talman! Jag tror att vi ska börja fundera på hur vi tolkar
              vad som sägs i massmedierna. Också jag hörde intervjun i måndags
              med Skogstyrelsens generaldirektör. Han var väldigt tydlig om
              att den här utredningen bereds inom Skogsstyrelsen.
            </seg>
            <seg n="1a81865c">
              Man har inte fattat något beslut om utredningen och kommit fram
              till något. Vad vi kan konstatera är att de åtgärder som den förra
              regeringen vidtog genom att köpa in en mängd skog och förstatliga
              den för att kunna nå miljömålet inte har gett effekt. De gör inte
              att vi når miljömålet.
            </seg>
            <seg n="53605fef">
              Därför vore det oansvarigt av oss att säga: Vi fortsätter som
              vi har gjort förut. Vi måste titta över vilka åtgärder som kan
              nå fram. Är det andra system som gör att vi kan nå miljömålet?
              Jag tycker att vi ska nå miljömålet om exempelvis skyddsvärd skog.
              Det har vi varit med att fatta beslut om här i riksdagen.
            </seg>
            <seg n="ae110c26">
              Det gäller att göra rätt saker så att vi får ut mest biologisk
              mångfald per satsad krona. Att göra något annat vore mycket oansvarigt.
            </seg>
          </u>
          <note type="speaker" n="a2e859d4">
            Anf. 18 LARS TYSKLIND (fp):
          </note>
          <u who="lars_tysklind_52dd95" xml:id="i-b2e031f8868a0645-0" n="61037ebe">
            <seg n="d14884e3">
              Fru talman! Jag vill först peka på att vi ska ha tre debatter
              här i dag. Det är nu först om havsmiljöpolitik, sedan om biologisk
              mångfald och sist om fiskeripolitik. Debatterna kommer att ha
              väldigt många beröringspunkter. Efter några timmar här kan nog
              både Wiwi-Anne Johansson och Vänsterpartiet känna sig lugna över
              att vi har förmåga att hålla minst en och till och med många tankar
              om miljön samtidigt i huvudet.
            </seg>
            <seg n="c407fd75">
              Nu handlar det om havsmiljöpolitiken. Jag vill börja med att
              yrka bifall till utskottets förslag i betänkandet i dess helhet
              och avslag på samtliga reservationer. Många av frågeställningarna
              har tagits upp av mina allianskolleger, Sofia Arkelsten och Claes
              Västerteg. Jag kommer i viss mån att upprepa en del saker, även
              om det är nya infallsvinklar.
            </seg>
            <seg n="1caa6fcd">
              I betänkandet finns elva reservationer. När man läser dessa reservationer
              ord för ord, benar upp det och ser vad vi tänker och tycker kan
              man dra slutsatsen att det finns en väldigt stor samstämmighet
              i politiken även om man kan hitta vissa nyansskillnader, som faktiskt
              inte är så stora.
            </seg>
            <seg n="83b5e535">
              Man kan då tycka att det är lite konstigt att höra en sådan närmast
              bitterhet och hätskhet från Socialdemokraternas representant Jan-Olof
              Larsson i hans inledningsanförande. Vi sticker inte under stol
              med att det gjordes många bra saker av s-regeringen och att vi
              fullföljer många av de sakerna.
            </seg>
            <seg n="c5da1512">
              Jag vill också inledningsvis lägga fast att vid sidan av klimatet
              är havsmiljön en fråga inom miljöpolitiken som alliansregeringen
              prioriterar väldigt högt. Det har naturligtvis sina förklaringar.
              Det gäller i sammanhanget både Östersjön och Västerhavet. Det
              ska vi också betona.
            </seg>
            <seg n="ecc61632">
              Från Folkpartiets och övriga allianspartiers sida hyser vi stora
              förhoppningar om att vi kommer att ha en positiv utveckling i
              arbetet med att återställa och säkra balansen i havsmiljön. Jan-Olof
              Larsson var här inne på vad väljarna kommer att tycka. Jag tror
              att de kommer att uppskatta arbetet när mandatperioden är slut.
            </seg>
            <seg n="9e61afbd">
              Det handlar om att ha visioner, tydliga mål och en tro på att
              det går att förändra och att man vidtar åtgärder som ger ett avtryck
              i miljön. Tina Ehn var inne på att det har gjorts många positiva
              saker och varit många positiva resultat. Bland annat har saker
              och ting blivit bättre i EU. EU är inte bara eländes elände.
            </seg>
            <seg n="24269ec8">
              Fru talman! Frågan om ½ miljard kronor fram till år 2010 som
              regeringen har föreslagit i vårpropositionen har tagits upp. Vi
              från Folkpartiets sida tycker också att det är väldigt bra att
              vi nu tillsammans i allianssammanhang skapar ett tryck och fokusering
              på havsmiljön.
            </seg>
            <seg n="1b774f77">
              Det handlar mycket om enkla konkreta förslag. När det gäller
              förslaget att titta på vandringsvägar för fisk ser man att det
              finns en väldigt stark koppling till det som vi diskuterar senare
              i dag om fiskeripolitiken. Jag vet inte vilken siffra det var,
              men det är många öringar och ålar som går under i våra kraftverk
              och på väg ut till havet. Det finns starka kopplingar.
            </seg>
            <seg n="b392f48a">
              Det handlar väldigt mycket om att täppa till kunskapsluckor.
              Jag kan tycka att det känns lite underligt om man raljerar över
              ett sådant förslag som att syresätta bottnar bara för att man
              inte vet exakt vad det leder till. Det kan egentligen ingen säga.
              Men någon måste faktiskt satsa resurser och försöka att se vad
              det leder till. Man hamnar i ett moment 22 om man bara är beredd
              att göra sådant som man exakt vet vad det leder till. Det gäller
              att få kunskap så att man vidtar rätt åtgärder.
            </seg>
            <seg n="b7b731e6">
              Fru talman! När det gäller att kartera havsbottnarna kan jag
              och Folkpartiet känna oss lite extra nöjda med det. Vi har från
              Folkpartiets sida motionerat om det så sent som förra året. Vi
              drev i en reservation att det var en viktig sak att få fram. Det
              känns lite skojigt för oss att man nu antar det förslaget och
              ser vikten av det hela. Det är inte så att det är ett förslag
              som bara är politiskt grundat. Det är en fråga för forskningen
              att detta är viktiga grunddata som måste finnas.
            </seg>
            <seg n="97c952d5">
              När det gäller havsmiljön är vi helt överens om att det är allt
              annat än en ensidig nationell angelägenhet, och det har tagits
              upp här. Vi kan vidta nationella åtgärder. Men havsmiljön äger
              vi tillsammans med många andra. Därför är den internationella
              samverkan av väldigt stor vikt i sammanhanget.
            </seg>
            <seg n="ccb78d7c">
              Som har nämnts här tidigare är det väldigt naturligt att EU går
              som en röd tråd i det här sammanhanget. Vi kan se att regeringen
              lägger väldigt stor vikt vid att driva frågor inom EU för att
              få gemensamma åtgärder för bland annat havsmiljön.
            </seg>
            <seg n="f1279fa4">
              Vi har från svenskt håll många gånger höga ambitioner, och det
              är bra. Men ibland når vi inte så långt som vi kanske vill. Det
              är ändå bra att vi sitter kvar och driver frågorna i EU. Då når
              vi åtminstone en bra bit på vägen hela tiden. Varje steg i rätt
              riktning måste ändå vara bättre än att man har så höga ideal att
              man inte ens deltar i EU-sammanhang.
            </seg>
            <seg n="f99be098">
              Ett bra exempel är det som Sverige fick igenom när det gäller
              den marina strategin att man skulle kunna gå före med pilotområden.
              Det ger väldigt stora möjligheter för Sverige att nu ta initiativ
              och tillsammans med andra länder kring Östersjön visa att man
              kan nå resultat genom ett gott internationellt samarbete.
            </seg>
            <seg n="68c5710a">
              Fru talman! Jag vill också lyfta fram andra initiativ så att
              vi inte får en ensidig bild. Det pågår så mycket annat när det
              gäller havsmiljöarbete. Jag skulle vilja lyfta fram ett exempel
              från Skagerrak. Det är något som heter Forum Skagerrak och är
              ett interregionalt projekt som har pågått sedan år 1998. Där är
              det regioner och kommuner som har tagit ett initiativ för att
              ta fram åtgärder just för havsmiljön i Skagerrak.
            </seg>
            <seg n="5e8a69c1">
              Jag var på deras avslutande konferens här i april. Man slogs
              av vilken kraft det var i de förslag och initiativ som fanns.
              De har tagit ett väldigt stort underifrånperspektiv. Det är en
              helt annan greppbarhet vad man lokalt ska göra. Dessutom känner
              man att man kan lösa problem utifrån många lokala förutsättningar.
              Den konkreta åtgärden ligger på något sätt närmare. Det är väldigt
              viktigt att vi på nationell nivå ändå uppmärksammar att det pågår
              många andra initiativ på andra nivåer.
            </seg>
            <seg n="da5254fa">
              Fru talman! Som avslutning vill jag ta upp den punkt i betänkandet
              som heter Åtgärder mot övergödning. Egentligen handlar det om
              ett yrkande från en folkpartimotion. Eftersom det nu saknas så
              många andra yrkanden är det skojigt att vårt yrkande får vara
              med i sammanhanget.
            </seg>
            <seg n="1e9a1fb7">
              Det är en motion som vi kallar för Västkustens fiske . Det är
              åter ett exempel på att det hänger ihop. Motionen handlar mycket
              om fiske. Övergödningen är en faktor som måste lösas för att fisket
              ska kunna utvecklas. Det som kanske är lite underligt är att vi
              från Folkpartiets sida anser att vi är väldigt tillgodosedda i
              utskottets skrivningar.
            </seg>
            <seg n="e9c9074d">
              Man tar upp frågorna punkt för punkt. Man talar om övergödningsproblem,
              reningsverken, de enskilda avloppen och jordbruket. Man tar även
              upp det här med Lysekil och musselodling. Det är många som har
              pratat om det i dag, men det är de facto i folkpartimotionen som
              den konkreta idén har lyfts fram i sammanhanget.
            </seg>
            <seg n="2b1de89b">
              Vi tycker att detta är tillfredsställande. Det underliga är att
              oppositionen tycker samma sak, men man har valt att uttrycka det
              i en reservation. Det känns lite märkligt, men vi får väl tacka
              för det stödet på något sätt. I sak är det ändå precis samma sak.
            </seg>
            <seg n="59ad0e7f">
              Regeringen har nu gått in och beslutat om ett nationellt förbud
              mot fosfater för enskilt bruk. Det är ett bra beslut kopplat till
              övergödningen. Man kan framföra kritik hela tiden mot att det
              är ett alltför kort steg, fel steg och så vidare. Men på något
              sätt måste vi väl ändå vara överens om detta. Nu går Sverige till
              EU för att få detta godkänt. Det kommer vi med största sannolikhet
              att få, och det kommer naturligtvis att ha en positiv inverkan
              på havsmiljön. Vi borde kunna enas om att det är en bra åtgärd
              som regeringen vidtar.
            </seg>
          </u>
          <note type="speaker" n="2b05a1fe">
            Anf. 19 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-5" n="705622b4">
            <seg n="45c3394c">
              Fru talman! Nej, Lars, jag är varken bitter eller hätsk. Däremot
              är jag ganska engagerad i de här frågorna.
            </seg>
            <seg n="3d6ce1d0">
              Det här med EU-politiken och att vi socialdemokrater har bedrivit
              den på ett så dåligt sätt kommer upp gång på gång. Det är ju vi
              som har suttit vid makten hela tiden som Sverige har varit med
              i EU. Är det någon som har satt miljöpolitiken på kartan i EU
              så är det väl vi socialdemokrater från Sverige, inte minst vår
              miljökommissionär där nere.
            </seg>
            <seg n="bfc912c3">
              Nu får ni faktiskt sluta tjata om det här bara för att ni lyckades
              sänka torskbeståndet med ett par hundra ton! Torsken kommer att
              utplånas i vilket fall som helst. Det var så jättelyckat, tycker
              ni. Middagen var säkert god för Eskil, men något annat åstadkom
              han inte.
            </seg>
            <seg n="16d9673f">
              Jag och Lars var på ett möte för några veckor sedan och träffade
              en mycket engagerad folkpartist Sverker. Han pratade om Östersjön.
              Det gjorde han också tidigare, under sina fyra år här i riksdagen.
              Han var djupt oroad det hörde både Lars och jag över att regeringen
              inte gör någonting åt allt det som de pratade om att de skulle
              göra när de var i opposition.
            </seg>
            <seg n="eaebc6e5">
              Vad händer med möjligheterna att ordna nödhamnar? Det var ju
              en sådan jätteviktig fråga. Jag förstår att kommunerna inte vill
              ha några nödhamnar. Lars och hans kompisar tycker ju att kommunerna
              själva ska stå för kostnaderna när det kommer skit från havet
              oavsett om det är olja eller skräp. Det här är viktigt. Hur ligger
              det till med den frågan nu? Kan vi lugna Sverker lite grann i
              de här resonemangen?
            </seg>
            <seg n="cfdcf37e">
              En annan sak som vi förde en diskussion om här för några veckor
              sedan är nedskräpningen av havet. Lars tyckte att det var konstigt
              att jag inte har samma linje som i fjol. Skillnaden mellan i år
              och i fjol är att regeringen har sparat in 15 miljoner på västkustkommunerna
              när det gäller nedskräpning. Det ska kommunerna betala själva
              nu. Detta är skillnaden. Tycker Lars att det är rätt att lämna
              västkusten åt sitt öde?
            </seg>
          </u>
          <note type="speaker" n="dc120b87">
            Anf. 20 LARS TYSKLIND (fp) replik:
          </note>
          <u who="lars_tysklind_52dd95" xml:id="i-b2e031f8868a0645-1" n="61037ebe">
            <seg n="6953bee5">
              Fru talman! Sverker Thorén deltar ju inte i debatten. Berättelsen
              från mötet är också lite överdramatiserad. Det som diskuterades
              var oljeberedskap och nödhamnar. Sanningen är att jag tror att
              Jan-Olof Larsson kan vara ganska lugn på den punkten. Det pågår
              för närvarande ett arbete i Miljödepartementet med oljeberedskap
              och nödhamnar. Jag är ganska övertygad om att vi i den här frågan
              kommer att få betydligt större resultat på tolv månader än vad
              s-regeringen lyckades med på tolv år. Detta oroar i alla fall
              inte mig, och jag tycker inte att det borde oroa Jan-Olof Larsson
              heller. Jag tror inte heller att det oroar Sverker Thorén.
            </seg>
            <seg n="2a5c260c">
              När det gäller kommentaren om EU är den stora skillnaden att
              vi nu har en regering där samtliga partier vill jobba kraftfullt
              inom EU. Det finns en klar majoritet för det. Den sitsen hade
              de facto inte den socialdemokratiska regeringen, och det hämmade
              helt klart arbetet.
            </seg>
          </u>
          <note type="speaker" n="97a32489">
            Anf. 21 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-6" n="705622b4">
            <seg n="fc04e00a">
              Fru talman! Jag vill tala om för Lars att den förra regeringen
              enhälligt var för EU och jobbade där. Det var ingen som var emot
              det. Däremot hade vi lite olika uppfattningar när det gällde inträdet
              i EMU; det kan jag tillstå. Men när det gällde att vara med i
              EU var hela partiet ense.
            </seg>
            <seg n="599d6ee3">
              Jag vill gå tillbaka till den debatt som vi förde för ett par
              veckor sedan om att spara in pengar för västkustkommunerna. Du
              svarade inte på min fråga. Det gäller din kommun, din kommun och
              de andra småkommunerna som ska ut med hundratusentals kronor nu
              för att din regering har sparat in pengar på strandstädningen.
              Det kan vara en liten fråga i helheten, men det handlar om havsmiljö,
              turism, näringslivsutveckling och så vidare. Varför ska västkustkommunerna
              betala detta, som är ett nationellt problem? Du svarade inte på
              det då, och du svarar inte nu.
            </seg>
            <seg n="407ead32">
              Jag hoppas att du har rätt om nödhamnarna. Om ni löser den frågan
              så löser ni också problemet med den ekonomiska situationen. Det
              finns ingen kommun som går med på att ha en nödhamn om den själv
              ska betala kostnaderna. Det måste bli ett nationellt ansvarstagande.
              Då kan vi säkert lösa det, och då löser vi kanske strandstädningen
              också.
            </seg>
          </u>
          <note type="speaker" n="dfcda534">
            Anf. 22 LARS TYSKLIND (fp) replik:
          </note>
          <u who="lars_tysklind_52dd95" xml:id="i-b2e031f8868a0645-2" n="61037ebe">
            <seg n="6d5e0247">
              Fru talman! Vi kan nog bli överens om många saker om vi bara
              talar om dem.
            </seg>
            <seg n="0f77ce0d">
              Det var en ren lapsus att jag inte tog med frågan om nedskräpningen.
              Det är ett nationellt problem, som Jan-Olof Larsson säger. Det
              är helt riktigt. Men lösningen är internationell där också. Det
              skräp som finns på västkusten dyker inte bara upp där. Det är
              genom ett internationellt arbete som man måste få stopp för detta,
              och det måste göras vid källan så att skräpet aldrig någonsin
              hamnar i havet. Fram till dess ligger det på kommunerna att sköta
              renhållningen inom sina gränser.
            </seg>
          </u>
          <note type="speaker" n="e414b916">
            Anf. 23 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-55d92f461899b1e8-0" n="780061cb">
            <seg n="2b6eb16b">
              Fru talman! Havet och haven väcker associationer och tankar hos
              oss alla. När vi hör begreppet hav hör vi direkt Jussi Björling
              sjunga, eller hur? Hans kraftfulla tenor rungar genom våra huvuden.
              Vi ser vida vyer framför oss som sträcker sig ut mot horisonten
              där långt borta. Det är vyer som ejdersträcken ibland skär av.
              Dessa ejdersträck får det att rycka nervöst i avtryckarfingret
              hos vissa av utskottets ledamöter. Andra av oss ser enbart skönheten.
            </seg>
            <seg n="d3f16bd5">
              Min fru tillbringade sin barndoms och ungdoms somrar hos släktingar
              i skärgården lite norr om Oskarshamn, i Figeholm. Det är en tradition
              som vi som familj har vårdat under de drygt 30 år som vi har haft
              tillsammans. Våra döttrar ser fortfarande med glädje fram emot
              att åka till Figeholm på sommaren. Underbara sol- och baddagar
              på klippiga öar ute i havsbandet växlades med fisketurer inomskärs
              efter abborre och gädda eller längre ut efter torsk.
            </seg>
            <seg n="184d74b4">
              För 1520 år sedan tuffade vi ut en timmes gång med tändkulemotorns
              trygga knatter i öronen och återvände med precis så mycket torsk
              som vi behövde bara genom att sitta och pilka för hand amatörmässigt.
              Vi tog precis så mycket som vi behövde.
            </seg>
            <seg n="8cd0d8c0">
              Plötsligt tog detta slut. Men gädda och abborre fanns i mängd.
              Nu åker vi ut och tar upp middagen, sade vi. Så åkte vi ut, och
              efter en timme var vi tillbaka och hade lagom mycket för att ugnssteka
              gäddan eller abborren eller till ett abborrkok. Det var inga problem.
              Sedan började gäddorna få sår elaka sår. Det kändes inte längre
              lika angeläget att äta gädda. Men det går fortfarande bra att
              meta abborre.
            </seg>
            <seg n="84a00cc7">
              Erfarenheterna av och tankarna på havet ger oss ofta dubbla signaler
              och dubbla associationer: det stilla kluckandet av vattnet mot
              båtsidan mot de piskande, vinande iskalla stormarna och svalkande
              salta bad mot den kläggiga sörjan av algblomning som man inte
              ens vill doppa tårna i.
            </seg>
            <seg n="6223ab9e">
              Det betänkande och de motioner som vi nu hanterar speglar den
              här dubbelheten, längtan till havet, känslan för havet och oron
              för havet och det vi har upplevt.
            </seg>
            <seg n="6a05c851">
              Vänsterpartiets partimotion är mycket välskriven och ambitiös.
              I allt väsentligt är förslagen i den också tillgodosedda med det
              arbete som pågår i regeringen och som allianskollegerna har pekat
              på. Det gäller senast förbudet mot fosfatanvändning som vi hoppas
              kunna genomföra så snart som möjligt.
            </seg>
            <seg n="e2a1b97f">
              Vi kristdemokrater har under flera år drivit på här i riksdagen.
              Precis som Jan-Olof Larsson påpekar har vi haft fylliga och innehållsrika
              reservationer och många förslag. Om man nu vill se dem genomförda
              hade det kanske varit bra om Jan-Olof och Socialdemokraterna hade
              fyllt på sin reservation med flera av de förslagen eftersom det
              tyvärr är ganska tomt i den reservationen.
            </seg>
            <seg n="29ede001">
              Det mesta av det som vi har arbetat för finns med i regeringens
              program, men vi måste gå vidare. Det finns ytterligare förslag,
              och det finns mer arbete som behöver göras. Det är helt riktigt.
              Vi behöver bli ännu bättre på att involvera brukare och intressenter
              i havsmiljöarbetet. Det behöver utvecklas. Helcom, och för den
              delen Ospar också, men kanske framför allt Helcom, Helsingforskommissionen,
              behöver revideras så att den får mer juridiska och finansiella
              muskler och kan bli en Östersjömyndighet med kraft.
            </seg>
            <seg n="1b993e10">
              Vi behöver utveckla nödhamnar och öka beredskapen och kapaciteten
              inför de oljeolyckor som förr eller senare kommer med den enormt
              ökade trafik som vi har i Östersjön. Vi behöver inventera och
              slå fast riksintressen för vågkraft. Vi behöver, som någon påpekade,
              göra kraftinsatser när det gäller läkemedelsrester i det vatten
              som spolas ut från reningsverken. Där bör vi ta fram en klar och
              tydlig strategi för hur man ska komma till rätta med detta. Vi
              behöver intensifiera arbetet med att identifiera och sanera källor
              för utsläpp av kadmium och PCB. Det ska vara en självklarhet att
              man ska få lämna spillolja gratis i hamnarna runt Östersjön och
              på andra håll. Vi behöver ytterligare utveckla och driva på när
              det gäller olika kriterier och fylla PSSA-begreppet, Östersjön
              som ett särskilt känsligt och utsatt havsområde, med innehåll.
            </seg>
            <seg n="33622559">
              Där kommer vi att fortsätta att arbeta inom regeringen för att
              driva på. Hittills har vi fått gehör för många av våra frågor,
              och jag är övertygad om att det kommer att vara så i fortsättningen
              också. Jag vill yrka bifall till förslaget i betänkandet.
            </seg>
          </u>
          <note n="19469654">
            Överläggningen var härmed avslutad.
          </note>
          <note n="3bd0950e">
            11 § Biologisk mångfald
          </note>
          <note n="1b5d5698">
            Föredrogs
          </note>
          <note type="speaker" n="18333fff">
            Anf. 24 MARIA ÖSTBERG SVANELIND (s):
          </note>
          <u who="unknown" xml:id="i-01aff8b29c71ab85-0" n="c57c47b3">
            <seg n="5c4c80c9">
              Fru talman! Ett rikt växt- och djurliv, biologisk mångfald, är
              ett av riksdagens prioriterade miljömål. Den biologiska mångfalden
              ska bevaras och nyttjas på ett hållbart sätt i dag och för kommande
              generationer. Arternas levnadsbetingelser och livsmiljö, ekosystemen
              och deras funktioner och processer ska värnas. Människor ska ha
              tillgång till en god natur- och kulturmiljö med rik biologisk
              mångfald som grund för hälsa, livskvalitet och välfärd.
            </seg>
            <seg n="5cb3ee1f">
              Biologisk mångfald är mycket mer än enskilda arter. Det handlar
              också om arters samverkan och betydelse för ekosystemen, till
              exempel att rena luften i storstaden, binda jorden och pollinera
              fruktträden på våren. Jag tror att vi är ense om detta.
            </seg>
            <seg n="daa06b0b">
              Ett lands biologiska mångfald är självfallet resultatet av ett
              lands klimat och geologiska förutsättningar men också resultatet
              av människors påverkan. I landskapet, i sjöarna och i haven har
              arterna sina livsmiljöer och spridningsvägar säkerställda. Därför
              har det avgörande betydelse hur vi människor förvaltar och använder
              naturens resurser, hur vi nyttjar och brukar jorden, skogen och
              haven och att de arter som nyttjas genom fiske och jakt förvaltas
              så att de långsiktigt är en förnybar resurs så att ekosystemens
              struktur och funktion inte påverkas.
            </seg>
            <seg n="890698b4">
              Fru talman! I år firar vi att det är 300 år sedan Carl von Linné
              föddes. Han, om någon, förknippas med kartläggning av och arbete
              för biologisk mångfald. Det är ett stolt arv och en viktig insats
              som vi har att förvalta, men jag måste erkänna att jag är orolig
              för hur detta område i framtiden kommer att hanteras av regeringen.
              Jag hoppas att vi i andra sammanhang slipper fler exempel på det
              som kanske kan kallas för kreativ bokföring.
            </seg>
            <seg n="4af04392">
              Det är cyniskt att spela ut viktiga miljösatsningar mot varandra,
              som regeringen gjort i sin budgetproposition där satsningen på
              miljöområdet bekostas av mindre anslag till ett annat lika viktigt
              miljöområde inom biologisk mångfald. Då ekar formuleringar om
              att skyddet av den biologiska mångfalden är en hörnsten i regeringens
              miljöpolitik tomt.
            </seg>
            <seg n="766201d0">
              Också när det gäller markskyddet är vi socialdemokrater oroliga
              för den framtida utvecklingen. Allemansrätten, denna sedvanerätt,
              bygger på att ägare ställer upp och nyttjare tar ansvar. Men modeordet
              för tillfället är flexibilitet, och det vi hör i dag på en rad
              områden, inte minst när det gäller arbetsmarknadspolitiken, är
              just flexibilitet.
            </seg>
            <seg n="d9e4b2c4">
              På miljöområdet ser vi en utveckling som snarare fokuserar på
              privat ägande än på att skydda och utveckla skyddsvärda naturområden.
              Med en politik som bygger på skötselkontrakt och privata donationsfonder
              tar Sverige rejäla kliv bakåt i naturvårdsarbetet och blir beroende
              av privata finansiärers välvilja.
            </seg>
            <seg n="a7217da5">
              Vi socialdemokrater anser att det snarare är den motsatta vägen
              vi måste gå. Erfarenheter från naturvårdsarbete med nationalparker,
              reservatsbildningar, kulturreservat, naturminnen och biotopskyddsområden
              är goda och bör fortsätta att utvecklas.
            </seg>
            <seg n="8874a513">
              Fru talman! Vi socialdemokrater i riksdagens miljö- och jordbruksutskott
              vill i den här kammardebatten betona hur viktigt det är att Sverige
              också fortsättningsvis framgångsrikt arbetar med alla de olika
              områden som ryms under rubriken Biologisk mångfald.
            </seg>
            <seg n="031e8347">
              Ett sådant område är strandskyddet. Frågan är komplicerad, inte
              minst eftersom vårt avlånga land ser väldigt olika ut. I Helsingforss
              skärgård jämfört med sjöar i Västerbottens inland och på västkusten
              jämfört med glest bebyggda områden i Värmland är exploateringsnivån
              och takten helt olika. För oss är det självklart att strandskyddet,
              som har stor betydelse för allemansrätten, även i framtiden ska
              vara ett områdesskydd enligt miljöbalken. Strandskyddslagen ska
              vara kvar med ökade möjligheter till lokal anpassning i syfte
              att strandskyddet i vissa fall ska kunna differentieras.
            </seg>
            <seg n="8760b103">
              Vi ser problem med dagens lagstiftning. Lagen gör framför allt
              ingen skillnad mellan högexploaterade områden och områden som
              är glesare bebyggda där tillgången på stränder ofta är god. Vi
              anser att det lokala inflytandet kan och bör vara större. Områden
              med glesare bebyggelse bör kunna få ökat inflytande vad gäller
              strandskyddsbestämmelserna. Kommunerna kan, genom sitt ansvar
              för den långsiktiga planeringen och användningen av mark och vatten,
              genom översikts- och detaljplanerna ta med frågan om strandskydd.
            </seg>
            <seg n="e972fd63">
              Men det är samtidigt viktigt att slå fast att det generella strandskyddet
              måste bevaras i Sverige. Allmänhetens tillgång till stränder och
              strändernas naturvärde måste stärkas. Strandskyddet finns för
              att kunna reglera byggande nära vatten och därmed trygga alla
              människors tillgång till strandnära områden. Det är en bra och
              nödvändig lagstiftning som dessutom skyddar viktiga delar av miljön.
            </seg>
            <seg n="4242b851">
              Vi anser att i avvägningen mellan olika intressen ska utgångspunkten
              också i fortsättningen vara restriktiv i fråga om ansökan om dispens.
              Allmänintresset ska väga tungt, och när man frångår regeln om
              strandskydd och ger dispens måste dessa ärenden behandlas som
              de undantag och de specifika ärenden de de facto är. I det fall
              strandskyddet upphävs måste det finnas en fri passage för allmänheten
              mellan strandlinjen och planerad bebyggelse eller anläggningar.
            </seg>
            <seg n="2877ce45">
              Fru talman! Biologisk mångfald och storskarv längs de svenska
              kusterna fungerar inte och passar inte ihop. Där skarven drar
              fram dör träden och all annan växtlighet. Klipporna lyser vita
              av träck, inte ett grässtrå överlever, andra fågelarter försvinner,
              fisken försvinner. Vad vi vet finns det 45 000 par som häckar
              runt den svenska kusten. Vi har den största populationen i hela
              Europa, och värst utsatta är Gotland och Helsingforss skärgård.
            </seg>
            <seg n="a63680dd">
              Trots att storskarven inte på något sätt är utrotningshotad är
              den fortfarande skyddad enligt EU:s fågeldirektiv. Detta direktiv
              fyller en väldigt viktig funktion för att skydda utrotningshotade
              fågelarter, och därför är det olyckligt att det också omfattar
              arter som inte är hotade. Därför bör storskarven så snart som
              möjligt strykas från EU:s lista över hotade fågelarter.
            </seg>
            <seg n="f19fafaf">
              Det finns också andra djurarter som varit hotade, och riksdagen
              har beslutat att det ska finnas livskraftiga stammar av stora
              rovdjur spridda över landet. Grunden för arbetet var propositionen
              om en sammanhållen rovdjurspolitik, och arbetet har därefter när
              det gäller de flesta rovdjuren varit mycket framgångsrikt.
            </seg>
            <seg n="c15f2fc6">
              Björnstammen har nu dock ökat till en nivå som bara för något
              år sedan inte kunde förutses. Björnhonor med ungar finns nu med
              sitt bo i byar där det inte funnits björn på åtminstone hundra
              år. Vi kan konstatera att det av riksdagen uppsatta etappmålet
              när det gäller björn tydligt är uppnått. Därför bör det dels införas
              bestämmelser om licensjakt på björn, dels bör länsstyrelserna
              ges möjlighet att besluta om skyddsjakt.
            </seg>
            <seg n="1ab9a694">
              Hela Sverige ska leva och utvecklas, såväl hav som land, skärgård
              och kustbygd, skog och mark. Vi måste alla kunna njuta och känna
              oss trygga i naturen där vi bor. Även i rovdjurstäta områden måste
              det finnas möjligheter till säker djurhållning. Därför välkomnar
              vi regeringens beslut om ändringar i 28 § i jaktförordningen.
              Vi kommer dock att följa utvecklingen noga.
            </seg>
            <seg n="ac87e6d3">
              Fru talman! Självklart står jag bakom samtliga reservationer
              från Socialdemokraterna, men jag yrkar nu endast bifall till reservationerna
              3 och 11.
            </seg>
          </u>
          <note type="speaker" n="206544b3">
            Anf. 25 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-be30a1146033abfb-3" n="2a7b99eb">
            <seg n="4b48e8f1">
              Fru talman! Det kan vara svårt att se skogen för alla träd i
              ett land som Sverige, där två tredjedelar av ytan består just
              av skog. På ungefär 95 procent av skogsmarkerna bedriver man skogsbruk,
              och det är också skogen som till stor del har bidragit till att
              Sverige är ett rikt land även om rikedomarna inte är rättvist
              fördelade.
            </seg>
            <seg n="ea066495">
              Livet på jorden hänger ihop, det vill säga att olika växter,
              djur och människan är beroende av varandra i ett väldigt komplicerat
              ekologiskt system. Människan är själv det stora hotet i detta
              ekologiska system och mot den biologiska mångfalden. Det är människan
              som exploaterar jordens naturresurser. Det är vi som släpper ut
              föroreningar i mark, luft och vatten. Vi utarmar den biologiska
              mångfalden genom ett ensidigt utnyttjande av naturens resurser.
              Det kommer vi alla att få betala priset för genom en minskad biologisk
              mångfald om vi inte stoppar den rovdrift på naturen som vi bedriver
              i dag.
            </seg>
            <seg n="27d96daf">
              Många av oss här har sett en bild på en man som klättrar omkring
              i ett blommande äppelträd. Först förstår man inte riktigt vad
              det är han gör, men mannen i det blommande äppelträdet gör det
              som bin i alla tider har gjort åt oss han pollinerar äppelblommorna.
              Bilden är tagen på en plats i Kina där det inte längre finns några
              bin. De tjänster som bina har gjort oss tidigare i det ekologiska
              systemet får vi nu göra själva. Människan har själv dragit undan
              möjligheterna för bina att finnas där, och då får vi göra jobbet.
            </seg>
            <seg n="7d411ebe">
              Ett omfattande sammanbrott av jordens ekosystemtjänster skulle
              få enorma konsekvenser för oss människor. Därför ska man inte
              förakta biologisk mångfald. Näringsministern sade någon gång att
              miljövänner är sådana som vill rädda skalbaggar och annat. Ja,
              det är jätteviktigt! Det är det som är vår biologiska mångfald.
              Alla ingrepp som görs och som stör ekosystemet och den biologiska
              mångfalden är förödande för oss alla.
            </seg>
            <seg n="1eed7372">
              Skogen är på många sätt det svenska folkets själ. De flesta av
              oss här har säkert en typ av favoritskog. Det kan vara den skånska
              bokskogen, en mörk granskog i Småland, vindpinade tallar i Helsingforss
              skärgård eller kanske knotiga björkar på gränsen till kalfjället.
            </seg>
            <seg n="437399bf">
              Ett av Sveriges miljökvalitetsmål, Levande skogar, handlar om
              just den biologiska mångfalden i skogen. Enligt delmål 1 om långsiktigt
              skydd av skogsmark ska ytterligare 900 000 hektar skyddsvärd skogsmark
              undantas från skogsproduktion fram till år 2010. Vänsterpartiet
              menar att detta inte är tillräckligt. Vi vill öka arealmålet med
              100 000 hektar till en miljon hektar.
            </seg>
            <seg n="fa7559f2">
              På den så kallade rödlistan, alltså listan över hotade djurarter,
              står för närvarande nästan 2 000 arter. Även än så länge ganska
              vanliga skogsfåglar har minskat i antal väldigt kraftigt de senaste
              decennierna. Det håller på att hända någonting. Det händer hela
              tiden.
            </seg>
            <seg n="0c3843ae">
              Miljövårdsberedningens rapport Skydd av skogsmark visade att
              det råder brist på skogar med höga naturvärden. I rapporten sades
              också att det krävs att vi återskapar och restaurerar skogar med
              naturvärden. Det borde vara självklart att skogar med höga naturvärden
              inte avverkas, men det är inte självklart. För skogar som av Skogsstyrelsen
              och Naturvårdsverket bedöms ha ett högt skyddsvärde, så kallade
              värdekärnor, tycker vi att man bör införa ett avverkningsstopp.
            </seg>
            <seg n="a33e8b72">
              För att nå miljömålet har vi faktiskt både formella statliga
              skyddsinstrument och frivilliga avsättningar. Många skogsägare
              tar frivilligt själva ett stort ansvar för att bevara naturvärden
              i sina skogar. Det gäller dock långt ifrån alla. När Skogsstyrelsen
              2006 gjorde en inventering visade det sig att en fjärdedel av
              alla avverkningar inte gjordes enligt lagen. För privata skogsägare
              ligger andelen underkända avverkningar på drygt 30 procent. Det
              är uppenbart att staten måste ta ett stort ansvar.
            </seg>
            <seg n="e39a36f9">
              Senast i förrgår, tror jag att det var, kunde vi höra i Ekot
              att skyddsbehovet av den svenska skogen ökar. I dag är det bara
              1 procent av skogen nedanför det fjällnära området som har skydd
              i naturreservat och liknande, medan 3 procent är frivilligt avsatt.
              Det är långt ifrån tillräckligt, säger en forskare som har lämnat
              underlag till denna utvärdering.
            </seg>
            <seg n="8b00cf9f">
              Det är väldigt oroande att vi som debatterade havet och havsmiljön
              alldeles nyligen tyckte att det var bra att alliansregeringen
              satsar en del pengar på havet och gör det till ett specifikt utgiftsområde.
              Men vi ser att det är förödande att man tar de pengarna från den
              biologiska mångfalden! Det är 450 miljoner. Man fryser det som
              skogen verkligen behöver för att bevara den biologiska mångfalden.
              När alla säger att det behövs mer ger den borgerliga regeringen
              mindre till detta. Det är som vanligt man tar från de fattiga
              och ger till de rika. Det är inom vårt miljöområde som man ska
              betala för det.
            </seg>
            <seg n="e5b6c440">
              Jag undrar om alla tycker att det är rimligt att det är skogen
              och den biologiska mångfalden som ska betala. Jag skulle vilja
              veta om allianspartierna i vårt utskott också håller med om att
              det är helt okej.
            </seg>
            <seg n="18d1dc1a">
              När det gäller biologisk mångfald handlar det förstås inte bara
              om skog och skyddsvärda arter där som fåglar, skalbaggar och annat.
              När det gäller de stora rovdjuren, som vi också har diskuterat
              här i kammaren tidigare, beslutade regeringen för några månader
              sedan om ett tillägg till 28 § i jaktförordningen som ger djurägare
              rätt att skjuta rovdjur även utanför inhägnat område, vilket man
              inte kunde göra tidigare. Den ändringen trädde i kraft den 1 maj
              och ska gälla på försök till den 30 april 2009.
            </seg>
            <seg n="e1ceceb2">
              Vi är väldigt oroliga för att det här kan leda till att riksdagens
              mål om en livskraftig vargstam om 200 individer inte uppnås. Därför
              kommer vi att väldigt noga följa utvecklingen och Naturvårdsverkets
              uppdrag att utvärdera vad förändringen får för konsekvenser för
              vargstammen.
            </seg>
            <seg n="ce7a10a0">
              Vänsterpartiet anser inte heller att beslut om skyddsjakt ska
              flyttas från nationell till lokal eller regional nivå. I syfte
              att förebygga rovdjursskador på tamdjur är rovdjursstängsel en
              åtgärd som används, men den är inte lämplig i alla sammanhang.
              Därför vill vi ge Naturvårdsverket i uppdrag att utreda ytterligare
              åtgärder.
            </seg>
            <seg n="76baeabe">
              Fru talman! Jag står naturligtvis bakom samtliga våra reservationer
              i betänkandet, men för att vinna tid yrkar jag bara bifall till
              reservation nr 2.
            </seg>
          </u>
          <note type="speaker" n="10936723">
            Anf. 26 TINA EHN (mp):
          </note>
          <u who="tina_ehn_9c2cbf" xml:id="i-d04802cbf466fa55-1" n="5a8ca9e2">
            <seg n="9ac2247c">
              Fru talman! Vi debatterar nu miljö- och jordbruksutskottets betänkande
              nr 12, Biologisk mångfald . Jag kan börja med att naturligtvis
              ställa mig bakom alla Miljöpartiets reservationer, och jag yrkar
              bifall till reservation nr 9.
            </seg>
            <seg n="0ccd40c5">
              Här tas en bred samling av frågor upp, och det tyder väl också
              på hur viktigt det här är och hur insyltade vi människor är i
              livets väv så kanske man kan uttrycka det.
            </seg>
            <seg n="bbe70d32">
              Vi talar om variationsrikedom, mångfald och diversitet. Bevarandet
              av biologisk mångfald har fått en framträdande roll i naturvårdsarbetet.
              Samtidigt blir det lätt konflikter med de ekonomiska vinstintressenas
              kraft. Den här balansen mellan vad som ska skyddas och vad som
              behöver bli befriat från sådant är allt svårare att hantera. Konkurrensen
              hårdnar mellan olika behov, mellan råvarutillgången och människans
              ökande krav på tillvaron, och mellan den ökande befolkningen och
              den orättvisa fördelningen av resurser.
            </seg>
            <seg n="f84df8e8">
              För att förstå att det inte är vissa enstaka små områden som
              ska vara inhägnade reservat för ett antal utrotningshotade arter
              behöver vi en bred förståelse för just den biologiska mångfaldens
              värden och dess betydelse för allt och alla, också för den som
              egentligen aldrig brytt sig om att lära sig namnet på en enda
              växt eller för den som bara gillar att sitta vid en dator och
              utveckla nya spel. Det handlar ändå om värden som alla behöver.
              Med den ökade förändringen av klimatet slår man ju också fast
              i IPCC:s rapport att den biologiska mångfalden är oerhört viktig
              som en buffert i klimatförändringarna.
            </seg>
            <seg n="a8f0d71f">
              Skogen är en av landets viktigaste naturresurser. Det finns ett
              delmål om att 900 000 hektar skyddsvärd skogsmark ska undantas
              från skogsproduktion till år 2010. Det kan låta som ganska mycket,
              men om man tar i beaktande att 97 procent av vår skog är produktionsskog
              i dag så är det en ganska liten del. Det krävs en del pengar för
              att nå det målet. I samma stund har regeringen i sitt vårbudgetförslag
              aviserat att man ska satsa på havet i stället för på biologisk
              mångfald. Det är beklagligt om det blir en försämring av satsningarna
              på den biologiska mångfalden jämfört med hur det var tänkt.
            </seg>
            <seg n="eae5edcb">
              Det man sätter sitt hopp till är att utveckla nya former av avtal.
              Jag tycker att det är intressant, och från Miljöpartiet ser vi
              med intresse på det. Men det har varit ganska tydliga signaler
              från olika håll om att inte röra de här pengarna, som tidigare
              har varit utlovade. Vi har fått det till oss i utskottet. Jag
              är orolig och vet att fler är det också.
            </seg>
            <seg n="964fb212">
              Det är i år 300 år sedan Carl von Linné åkte runt på sin resa
              i Sverige och inventerade och klassificerade växter. Det är något
              som har uppmärksammats mycket. Jag trodde faktiskt inte att man
              i samband med Linnéåret skulle föreslå neddragningar av pengarna
              till biologisk mångfald.
            </seg>
            <seg n="2e987091">
              Jag deltog i Flora- och faunavårdskonferensen i Uppsala den 2
              maj, som Artdatabanken hade ordnat. Det var en ganska stor uppslutning
              av människor som är intresserade av den biologiska mångfalden.
              Jag såg inte så många från alliansens partier där, men det kan
              ju ha olika förklaringar. Miljöministern var i alla fall där och
              höll ett intressant och bra tal där han lovade att vi skulle klara
              den biologiska mångfalden. Jag vet inte riktigt hur, men så sade
              han.
            </seg>
            <seg n="05ee8f20">
              Det är ju så att många gamla växter, som också kallas för kulturväxter,
              lever på marginalerna. Likadant är det med stora mängder av våra
              insekter. I dag kan man gå kurser hos Hushållningssällskapet för
              att lära sig att bygga insektsmiljöer i odlingslandskapet. Man
              kan lära sig att bevara åkerkanter eller strängar mitt i åkrarna
              för att gynna vissa arter som är hotade. Deras miljöer har inte
              haft ett ekonomiskt värde, och har man ingen prislapp är det svårt
              att hävda sig i samhället.
            </seg>
            <seg n="b6b83aa0">
              Jag var på besök i Sundsvall, och då fick jag uppleva olika typer
              av skyddade skogsområden och vissa biotopskydd i skogen. Detta
              bygger ju på att det finns väldigt duktiga människor som vet hur
              man hanterar de här frågorna och hur man kommunicerar. Det var
              intressant att se de här projekten.
            </seg>
            <seg n="df69f6f7">
              Jag fick också uppleva projekt där man bränner skog för att gynna
              vissa arter som har det svårt i dag eftersom det är allt färre
              skogsbränder, och det är ju också någonting som vi har försökt
              undvika i våra produktionsskogar. Men det finns vissa arter som
              behöver en brand för att kunna överleva.
            </seg>
            <seg n="0a80a235">
              Det råder konkurrens mellan råvarorna, och trots att Sverige
              är ett skogrikt land kommer det att bli än svårare att hävda de
              biologiska värdena, tror jag. Vi ska hitta nya bränslen, och vi
              sneglar väldigt mycket på skogen och råvarorna.
            </seg>
            <seg n="c3f5b415">
              Strandskyddet och dess framtid är en annan fråga som känns väldigt
              olustig. Jag skulle önska att jag bara kunde hålla med om att
              det bästa vore att strandskyddet sköttes av kommunerna, för visst
              är det en god grundinställning att människor som bor på en plats
              vet bäst hur det är och ser ut. Men jag är inte alls övertygad
              om att det är en klok och bra lösning.
            </seg>
            <seg n="262f933c">
              I alla vackra kommuner med kust och vattendrag finns det ett
              enormt tryck på att få äga en bit av utsikten. Vilka kommunpolitiker
              orkar stå emot trycket när utflyttningen accelererar och det man
              kan erbjuda som är mest attraktivt är att sälja läcker strandnära
              mark? Jag tror att det är en farlig väg att luckra upp strandskyddet,
              och därför föreslår vi inte det. Vi ser det som ett hot, och vi
              ser faran och hur de ekonomiska krafterna kan vara förödande på
              det här viset.
            </seg>
            <seg n="1aa28556">
              Det finns även ett viktigt biologiskt värde med obebyggda och
              bevarade stränder. Många av våra vänner i floran och faunan behöver
              ostörda stränder för att leva. Klimatförändringarna kommer också
              att innebära ökade vattenflöden, och vissa strandområden är i
              dag redan bebyggda, med stora risker för framtida hot. Det finns
              utpekade områden där man, trots risker, gett dispens för byggnader,
              bland annat vid Vänern. Vem tar ansvaret om det händer någonting
              i framtiden? Gör kommunpolitikerna det då?
            </seg>
            <seg n="b40b0ae7">
              GMO-grödor och -djur är också någonting som kommer upp i det
              här betänkandet. Jag skulle vilja säga att människorna är kreativa
              varelser. Vi är otroligt kreativa. Helt klart kan man fundera
              om det alltid är nödvändigt att göra saker bara för att man kan
              göra någonting. Den här frågan kommer gärna upp i samband med
              genförändrade grödor.
            </seg>
            <seg n="246b8a22">
              Jag är inte helt avståndstagande mot allt vad genteknik heter,
              men jag är starkt ifrågasättande. Jag tror att det pågår ett arbete
              som ska placera den nya regeringen på en grund i frågan, och det
              ska bli intressant att se var man landar framför allt hur man
              tänker bemöta människors skepsis. Det är inte så att jag, min
              granne eller de flesta människorna efterfrågar genförändrade växter
              och absolut tycker att det är viktigt.
            </seg>
            <seg n="966c3be8">
              De här löftena om att rädda människor från världssvält genom
              genförändring så att vissa brister på näringsämnen kan tillsättas,
              de har inte blivit som det var tänkt. Att genmodifiera en nejlika
              för att få fram nya färger är ett högt spel för att snabbt få
              fram en ny färg. Man vill gärna jämställa genteknik för grödor
              med växtförädling, men jag delar inte den åsikten. Man har ett
              tidsperspektiv som inte finns med när man genmodifierar, och man
              flyttar mellan artbarriärer, något som aldrig skulle ske på naturlig
              väg.
            </seg>
            <seg n="9cf24f9b">
              I dag pågår försöksodling av genmodifierade växter i Sverige.
              Tiden kommer då kommersiell odling inträffar. Jag undrar vems
              önskan det är. För konsumenter driver vi frågan om märkningen
              och anser att konsumenten har en valfrihet, och man kan vara tillfyllest
              och vara nöjd.
            </seg>
            <seg n="8915d9a6">
              Jag tycker frågan är större än så. Om jordens jordbruk framför
              allt använder monokulturer och på grund av det får problem med
              sjukdomar och skador innebär det att man bara kan välja en väg
              att gå där det utvecklas system med bekämpningsmedel, den typen
              av brukande. Nästa steg blir att genmodifiera växter. Eller ska
              vi välja en väg med ekologisk inriktning där hänsyn och ansvar
              tas, där växeljordbruk och mångfald gynnas och där resurser används
              med förstånd? Jag tycker det. I dag finns stora ekonomiska intressen
              för att driva på den accelererande gentekniken. Man är blind och
              ser endast en väg. Allt ska lösas på det sättet. Då glömmer man
              den artrikedom och mångfald som faktiskt finns.
            </seg>
            <seg n="17468118">
              Hotet är större än nyttan. Om vi får resistenser i naturen, sådana
              som vi själva skapat och som flyttar från avsedda växter till
              vilda arter, vet vi inte riktigt hur vi ska hantera det hela.
              Jag jämför det nästan med kärnkraftssatsningarna. Vi börjar på
              något som vi inte kan hantera i slutändan.
            </seg>
            <seg n="8a1426c9">
              Jag går tillbaka till frågan om skogen. Alla säger att vi inte
              når målet med skyddsvärd skog. Ändå tar alliansen bort pengarna.
              Vi har inte nått målet, och vi måste hitta på något nytt. Jag
              undrar vad. Är det nya typer av överenskommelser? Det kostar väl
              också någonting?
            </seg>
          </u>
          <note type="speaker" n="7cd232f5">
            Anf. 27 BENGT-ANDERS JOHANSSON (m):
          </note>
          <u who="bengt-anders_johansson_342565" xml:id="i-2a91a58527fda981-0" n="10ce65d8">
            <seg n="45f33397">
              Fru talman! Först av allt vill jag yrka bifall till utskottets
              förslag i betänkandet i dess helhet, vilket naturligtvis innebär
              ett avstyrkande av reservationerna.
            </seg>
            <seg n="00f08a3d">
              Det här är kanske ett av de viktigaste betänkanden som vi beslutar
              om, åtminstone i år, eftersom det handlar om biologisk mångfald.
              Det handlar om vilken natur och miljö vi ska lämna efter oss till
              våra barn och barnbarn. Vi har ett stort ansvar för detta, men
              till skillnad från många på vänsterkanten ser vi från alliansen
              inte människan som ett hot utan som en möjlighet att just lämna
              någonting efter oss som är värt att fortsätta att bygga på. Om
              man har den inställningen har man också väsentligt mycket bättre
              möjligheter att hantera de problem som finns.
            </seg>
            <seg n="4abdb488">
              När det gäller värdefulla områden är det ett fantastiskt land
              vi har att hantera, men det medför också ett stort ansvar. Det
              gäller inte bara i Sverige, för vi har ett stort ansvar att även
              i allians med andra länder skapa livsbetingelser och biologisk
              mångfald. Det handlar i mycket om att satsa på kvalitet i det
              vi gör. Min uppfattning är att det hittills främst varit fråga
              om kvantitet och inte kvalitet. Därför välkomnar jag den kvalitetsutvärdering
              som nu pågår, och som ska komma under året, så att vi får en bättre
              ordning på detta.
            </seg>
            <seg n="29582afd">
              Vad gäller avsättning av produktiv skogsmark har vi inte uppnått
              det mål som vi satt upp i Sveriges riksdag, nämligen 900 000 hektar.
              Låt mig vara klar och tydlig med att säga att vi innan vi diskuterar
              något annat mål i rimlighetens namn måste leva upp till det mål
              som är ställt, säkerställa det och se till att det blir bra. I
              detta ingår också, tycker jag, att se över skogsmarksbegreppet
              så att våra siffror blir jämförbara med siffrorna i andra länder,
              alltså att vi inte jämför äpplen och päron när vi diskuterar med
              andra länder. En central del i det arbetet är att respektera äganderätten
              och se till att ägarna till marken blir våra medspelare, inte
              motspelare. Där finns en hel del att göra.
            </seg>
            <seg n="90563901">
              När man tittar på de reservationer som finns under detta avsnitt
              kan man se att Vänstern vill att vi ska ha minst två marina reservat.
              Jag kan glädja Vänsterpartiet med att frågan just nu diskuteras,
              åtminstone vad gäller Västerhavet, och Kosterhavet är på gång.
              Måhända blir de glada innan mandatperioden är över. När det gäller
              Vänsterns förslag om ytterligare 100 000 hektar för avsättning
              är det min bestämda uppfattning att förslaget ska avvisas till
              dess att vi säkerställt det vi redan beslutat om.
            </seg>
            <seg n="d3073be4">
              Fru talman! Låt mig så gå över till frågan om strandskyddet.
              Det har varit oerhört oflexibelt. Jag vill påstå att det i stora
              delar av vårt land faktiskt varit utvecklingsfientligt. Storstad
              har ställts mot landsbygd, vilket är totalt onödigt. Nu handlar
              det om att öka det lokala inflytandet över hur vi ska kunna använda
              attraktiv mark så att människors livskvalitet kan öka i hela landet
              i hela landet! och inte bara i vissa delar. Min utgångspunkt är
              att det är viktigt att man säkerställer detta genom att tala om
              vad som är skyddsvärt. Utifrån det kan man sedan ha en generösare
              tillståndsgivning så att människor ska kunna se en vattenspegel.
            </seg>
            <seg n="fcc06c98">
              Socialdemokraterna står ganska nära den uppfattningen, åtminstone
              i text. Samtidigt har de en mycket märklig inställning, nämligen
              att man ska släppa fram byggnation där det inte finns någon efterfrågan.
              Det är alltså omvända världen de vill ha. Miljöpartiet vill gå
              hårdare fram. Det finns således en total splittring inom oppositionen
              i den frågan.
            </seg>
            <seg n="9194179d">
              Fru talman! När det gäller rovdjursförvaltningen ska vi självklart
              slå vakt om de fem stora rovdjuren i landet, utöver alla andra
              djur och kryp som vi har att ta ansvar för. Problemet är att man
              fattat ett beslut som skapat konflikter. Först när konflikten
              är ett faktum tillsätter man en utredning som ska titta närmare
              på saken. Men okej, det var bra att utredningen tillsattes. Den
              kunde emellertid ha tillsatts långt tidigare eftersom vi visste
              att problemen fanns.
            </seg>
            <seg n="3b159cc5">
              Här finns ett oeftergivligt krav. Det måste finnas en accept
              nedifrån. Vi ska inte sitta med någon form av översittarattityd
              och säga: Ja, vi ska ha si och så många, och sedan får det bli
              hur det vill där ute. Nu har det tydligen nått även Socialdemokraterna
              att problemen är större än man anade, eftersom rovdjuren är samlade
              på en mycket liten del av Sveriges totala yta. Det är därför viktigt
              att detta tas på allvar. Jag hoppas att den pågående Rovdjursutredningen
              kommer fram med tydliga förvaltningsplaner som gör att vi kan
              hantera frågan.
            </seg>
            <seg n="dade33f3">
              Socialdemokraterna har i sin reservation upptäckt att man skulle
              kunna börja förvalta björn och lo. Det är min bestämda uppfattning
              att vi kan börja förvalta väsentligt många fler rovdjur. Dessutom
              måste det finnas ett lämpligt rovdjurstryck hos dem som lever
              mitt ibland dessa i stället för att man från Helsingforsshorisonten
              bestämmer ett antal. Inte ens här är oppositionen överens.
            </seg>
            <seg n="b29951e9">
              När det gäller ersättning för rovdjursskador har staten enligt
              mitt sätt att se ett oeftergivligt ansvar, eftersom det är statens
              vilt vi talar om. Om vi överför detta till att exempelvis ha en
              hund som åsamkar någonting har jag som ägare ett oeftergivligt
              ansvar för det som hunden åsamkar. Alltså borde staten ikläda
              sig exakt samma roll. Det innebär att staten ger full ersättning.
              Som exempel kan nämnas att man i dag får maximalt 10 000 kronor
              för en jakthund, trots att en jakthund kan ha ett värde på mellan
              50 000 och 70 000. Man får alltså endast 10 000, vilket jag tycker
              är dåligt. Jag är övertygad om att rovdjursutredaren även ska
              kunna belysa detta. Jag noterar att oppositionen inte heller här
              är överens.
            </seg>
            <seg n="d28d1344">
              Beträffande § 28 kan jag glädja Sveriges befolkning med att det
              tog sex månader för alliansregeringen att rätta till det som Socialdemokraterna
              funderat på i sju år. Under sju år kom man inte till skott. Alliansregeringen
              löste det på sex månader. Sedan blir man lite fundersam över vad
              Vänstern och Miljöpartiet menar i sin reservation, för de säger
              inte att de är emot den förändring som skett. Är ni med eller
              är ni mot? Det skulle vara intressant att få veta det.
            </seg>
            <seg n="3a028e56">
              När det gäller förvaltning av säl och skarv pågår det en utredning.
              Jag ska ge en eloge till den förutvarande regeringen som tillsatte
              en utredning då man insåg att vi hade passerat smärtgränsen. Även
              nu är Socialdemokraterna tydliga på den punkten, det vill säga
              att ta bort storskarven från listan över hotade arter.
            </seg>
            <seg n="c6f1f276">
              Vidare vill jag säga att det beträffande valfångsten är viktigt
              att vi har en uppfattning i frågan. Under den förra mandatperioden
              sjabblades det vid ett möte och detta öppnade åter upp för jakt
              på val. Det var sedan på miljö- och jordbruksutskottets initiativ
              som det skapades en valpolitik.
            </seg>
            <seg n="b71d6ab9">
              Fru talman! När det gäller giftormarna tycker vi att man ska
              ligga kvar på den nivå man har i dag, nämligen att det är kommunerna
              som bestämmer. Socialdemokraterna säger att man ska skärpa reglerna.
              Jag ska bara trötta er i 30 sekunder med att läsa upp vad det
              är som gäller och fråga vad det är ni söker ytterligare.
            </seg>
            <seg n="4cd91421">
              Så här står det: Terrariet ska vara försett med ett lås, en skylt
              med korrekt artnamn samt en varningsskylt med upplysning om att
              terrariet innehåller giftormar. Lokalen som själva terrariet förvaras
              i ska vara rymningssäker, vilket innebär att ventiler bör vara
              försedda med nät och att dörrar och fönster bör hållas stängda.
              Dessa regler gäller för alla kategorier av ormhållning, både yrkesmässigt
              och privat.
            </seg>
            <seg n="79c49eac">
              Vad är det ni söker ytterligare? Ska man gräva ned rummet i underjorden,
              eller vad är det? Det skulle vara intressant att höra.
            </seg>
            <seg n="e933f202">
              Fru talman! Jag vill också säga något om helhetsgreppet över
              den biologiska mångfalden. Alliansen har fått ta över ett antal
              försummelser inom området. Vi tar oss an detta med oerhört stort
              allvar, eftersom vi, som jag sade inledningsvis, ser detta som
              livsavgörande för våra efterkommande generationer. Av det skälet
              anslår vi exakt lika mycket pengar 2007 som man gjorde 2006. Dessutom
              har vi ökat på med drygt 80 miljoner för att kunna täcka in miljöbilspremier
              och havsmiljöfrågor ytterligare. Alltså tar vi detta på fullt
              allvar.
            </seg>
            <seg n="ef150d20">
              Mot detta har vi en splittrad opposition som i detta betänkande
              inte skulle ha kunnat få ihop en enda gemensam reservation. Jag
              bara noterar att detta är fallet. Alltså är det en välsignelse
              för den biologiska mångfalden att vi har en alliansregering som
              kan föra frågorna framåt och säkra efterlevnaden.
            </seg>
            <seg n="203f40d2">
              Avslutningsvis vill jag säga att jag välkomnar Socialdemokraternas
              något mer klarsynta inställning i många praktiska frågor. Det
              borgar för att vi åtminstone skulle kunna bli fem partier som
              är överens om detta så oändligt viktiga.
            </seg>
          </u>
          <note type="speaker" n="ae0ffb74">
            Anf. 28 TINA EHN (mp) replik:
          </note>
          <u who="tina_ehn_9c2cbf" xml:id="i-d04802cbf466fa55-2" n="5a8ca9e2">
            <seg n="41497312">
              Herr talman! Bengt-Anders Johansson nämnde någonting som gjorde
              att jag hoppade till, nämligen att skogsmarksbegreppet skulle
              förändras. Jag drar öronen åt mig. Är det meningen att vi ska
              öka ut skogsmarksbegreppet, så att impediment ingår? Det är det
              vi kan anse vara något slags skyddat område i framtiden. Kan du
              utveckla det?
            </seg>
          </u>
          <note type="speaker" n="ec413ee8">
            Anf. 29 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-2a91a58527fda981-1" n="10ce65d8">
            <seg n="0234643a">
              Herr talman! Jag råkade vara med i referensgruppen till Skogsutredningen.
              Där diskuterade vi detta en hel del. Enligt FN:s skogsmarksbegrepp
              räknas mark som skogsmark om trädkronorna täcker mer än 50 procent
              av marken när solen står i zenit. I Sverige räknas det som skogsmark
              om det växer mer än en kubikmeter skog per hektar och år. Det
              är alltså en dramatisk skillnad.
            </seg>
            <seg n="0997dc42">
              Andelen skyddad skog i Sverige ligger med FN:s begrepp i storleksordningen
              18 procent. Denna siffra är jämförbar med alla andra länders.
              Det finns ett värde i att vi använder samma begrepp. Det behöver
              inte alls innebära att vi förändrar hur mycket vi ska skydda i
              landet. Vi ska bara se till att vi har en jämförbar beskrivning.
              Annars blir det ganska hopplöst att jämföra olika länder.
            </seg>
          </u>
          <note type="speaker" n="957ea25c">
            Anf. 30 TINA EHN (mp) replik:
          </note>
          <u who="tina_ehn_9c2cbf" xml:id="i-d04802cbf466fa55-3" n="5a8ca9e2">
            <seg n="a8e8413f">
              Herr talman! Jag tackar Bengt-Anders Johansson för beskrivningen.
              Jag får fördjupa mig i detta.
            </seg>
            <seg n="a178bdf7">
              Herr talman! Bengt-Anders Johansson nämnde också strandskyddet.
              Han påtalade hur viktigt det är med ett generösare tillstånd så
              att fler kan se vattenspegeln. Men jag undrar hur de som inte
              har råd att bosätta sig i närheten av vattnet ska få möjlighet
              att se vattenspegeln om man mutar in alla strandområden med bebyggelse?
              Jag kan se exempel på det i områden i min hembygd. Jag ser också
              hur svårt det är för många kommunpolitiker att stå emot intresset
              av att bygga vid vattnet.
            </seg>
            <seg n="ccfdc9a6">
              Det byggs även industriområden vid vattnet, därför att de egentligen
              ska ha anknytning till havet. Men det har de inte längre i dag,
              eftersom allting går landvägen. Fiskberedningsindustrierna kör
              sina transporter där med. Ändå ska de bygga vid vattnet; det är
              något slags varumärke man säljer då. Är det rimligt?
            </seg>
          </u>
          <note type="speaker" n="de2589e7">
            Anf. 31 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-2a91a58527fda981-2" n="10ce65d8">
            <seg n="94967d89">
              Herr talman! Att inte människor har råd kan möjligen bero på
              att utbudet är för litet. Är det brist på en vara stiger priset.
              Marknadsekonomin fungerar ju så. Av det skälet borde Miljöpartiet
              vara en oerhört stark tillskyndare till att öka antalet tomter
              med strandnära lägen. Det borde ni ta tag i direkt. Marknaden
              skulle då kunna sänka priset.
            </seg>
            <seg n="28dd1d2e">
              Liksom Tina Ehn funderar jag också ibland på varför man i dagsläget
              har stora industrier som ligger precis utmed havet, när det egentligen
              inte finns fog för det. Jag tycker personligen att det är viktigare
              att människor kommer nära havet än att en industri gör det. Jag
              ska inte missunna dem som arbetar vid en industri att ha en vacker
              utsikt, men i valet mellan en industri och en bostad tror jag
              att bostaden har större vinst av att ligga nära en vattenspegel.
            </seg>
            <seg n="00d6e66f">
              Vi ska dock inte ta bort denna möjlighet för industrier. Vi strävar
              ju efter ett ökat antal sjötransporter. Det kan vara väldigt klokt
              om tunga industrier etcetera ligger vid havet. Då slipper vi vägtransporter.
              Det går inte att säga generellt.
            </seg>
            <seg n="b6e6857f">
              Som sagt var välkomnar jag om Miljöpartiet verkar för att stärka
              möjligheten att öka antalet tomter i strandnära lägen. Då sjunker
              priset, och då blir det inte plånboken som avgör.
            </seg>
          </u>
          <note type="speaker" n="e3bffc1c">
            Anf. 32 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-be30a1146033abfb-4" n="2a7b99eb">
            <seg n="24b28af4">
              Herr talman! Biologisk mångfald handlar verkligen om många saker,
              men jag tänker uppehålla mig vid skogen. Jag tyckte mig höra att
              Bengt-Anders Johansson apropå Vänsterpartiets förslag om att utöka
              den skyddsvärda skogen med 100 000 hektar, så att det tillsammans
              blir 1 miljon hektar, sade att inte ett enda hektar till ska avsättas.
              Det skulle jag vilja att Bengt-Anders Johansson utvecklade något.
            </seg>
            <seg n="ff30b55c">
              Som jag sade tidigare håller SLU i Skinnskatteberg nu på och
              forskar om skogen och ser över detta. Jag hörde för några dagar
              sedan i Ekot att forskare sade att man behöver öka det nuvarande
              miljömålet om 900 000 hektar med 350 000 hektar. Jag undrar var
              Bengt-Anders Johansson har hittat sina siffror som visar att det
              inte behövs ett enda hektar mer än i dag.
            </seg>
          </u>
          <note type="speaker" n="1d995e63">
            Anf. 33 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-2a91a58527fda981-3" n="10ce65d8">
            <seg n="852f3797">
              Herr talman! Jag vet inte om jag var otydlig eller om Wiwi-Anne
              hörde fel eller ville höra fel. Jag sade inte att inte ett enda
              hektar till behövs. Men jag sade att vi innan vi diskuterar någon
              ytterligare avsättning, om det nu blir aktuellt, i rimlighetens
              namn måste säkerställa det som vi redan har beslutat om.
            </seg>
            <seg n="497649a2">
              Det är detta som är så typiskt för vänsterpolitiken. Det är hektaren
              som är det viktiga. Då kan man skriva på ett papper att man har
              skyddat si och så mycket. Hur skyddsvärt det är talar ni aldrig
              om. Det är detta som jag tycker är lite bekymmersamt.
            </seg>
            <seg n="b859727e">
              Wiwi-Anne Johansson är välkommen i utvärderingen av det som vi
              har avsatt och det vi kommer att avsätta. Vi har en bra bit kvar
              tills de 900 000 hektaren är avsatta. Jag tror inte ens att Wiwi-Anne
              Johansson är beredd att sätta till 1 miljard extra varje år framöver
              för att vi ska nå fram till detta till 2010. Eller har ni så mycket
              pengar i er pengapung? Det viktiga är att målet ligger fast och
              att vi lever upp till målet. Takten får bestämmas av hur vi rent
              ekonomiskt klarar det. Dessutom måste vi upprätthålla kvaliteten.
              Kvaliteten är viktig i detta.
            </seg>
          </u>
          <note type="speaker" n="cc10439c">
            Anf. 34 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-be30a1146033abfb-5" n="2a7b99eb">
            <seg n="63ecbf74">
              Herr talman! Vänsterpartiet har faktiskt mer pengar i sin budget
              än alliansregeringen. Vi avskaffar inte förmögenhetsskatten och
              fastighetsskatten. På det sättet har vi faktiskt mer pengar. Det
              är svaret på frågan. Dessa pengar vill vi gärna satsa på ett rättvist
              miljöutrymme och en hållbar utveckling. Det är helt sant.
            </seg>
            <seg n="caea98b2">
              Vi talar visst om skyddsvärd skog och om hur vi ska kunna skydda
              den. Om vi inte gör det bra i dag, vill inte alliansen då göra
              det bättre? Vi vill sträva efter att få större sammanhängande
              skogspartier. Det räcker inte för alla arter att ha en liten plätt.
              Därför ser vi naturligtvis att statliga Sveaskog tar ett stort
              ansvar, men man måste göra det tillsammans med markägare. Är det
              så att Bengt-Anders Johansson säger att det bara är på frivillig
              väg som skogsägare ska lämna ifrån sig sin skog? Frivilligheten,
              det såg vi vid avverkningen, gick inte så bra. Det är 32 procent
              av skogsavverkningen som inte sker enligt bestämmelserna.
            </seg>
          </u>
          <note type="speaker" n="1482b037">
            Anf. 35 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-2a91a58527fda981-4" n="10ce65d8">
            <seg n="0ac7866f">
              Herr talman! Jag ska med intresse följa Vänsterns budgetar framöver.
              Ska ni leva upp till detta innebär det att ni skulle ha 1 miljard
              extra i år, 2 miljarder nästa år och 3 miljarder om tre år. Jag
              ska som sagt med stort intresse följa det.
            </seg>
            <seg n="3b8c24a0">
              Tillbaka till det skyddsmål som vi har satt upp. Vi har satt
              upp som mål att vi ska ha 900 000 hektar. 400 000 av det ska ha
              formellt skydd från statens sida som vi på ett eller annat sätt
              inhandlar, via kommuner eller länsstyrelser. 500 000 ska avsättas
              på frivillig basis.
            </seg>
            <seg n="c61729e3">
              Det stora bekymret under den förra mandatperioden var att man
              enligt mitt sätt att se inte har använt människors egen vilja
              att hjälpa till i detta. Man skulle alltså i alldeles för stor
              utsträckning köpa in mark och skydda den i stället för att gå
              avtalsvägen med markägare. De allra flesta markägare är väldigt
              positiva till tanken att kunna bidra till detta om man får en
              rimlig ersättning för att man avstår möjligheten till inflytande
              över den egna marken. Det har man missat grovt initialt i det
              här arbetet. Då var det pekpinnar man kom med. Många gånger talade
              man inte ens med markägaren, utan man åkte ut, inventerade och
              kom fram och sade: Det är biotopskydd här, punkt slut.
            </seg>
            <seg n="d5f4e48b">
              Om man vill ha människorna mot sig, då var det precis rätt väg.
              Detta har alliansen tagit på mycket stort allvar och kommer att
              använda avtalsmöjligheter i större utsträckning för att uppnå
              målet. Målet är vi överens om, och det ska vi leva upp till. Till
              skillnad från er talar vi inte bara om hektar utan också om kvalitet.
            </seg>
          </u>
          <note type="speaker" n="87d9afed">
            Anf. 36 MARIA ÖSTBERG SVANELIND (s) replik:
          </note>
          <u who="unknown" xml:id="i-01aff8b29c71ab85-1" n="c57c47b3">
            <seg n="c16e57dc">
              Herr talman! Bengt-Anders Johansson sade att det är viktigt att
              lyssna på människor, att det är viktigt med underifrånperspektiv
              och att förändra politiken när smärtgränsen är nådd. Det kan jag
              hålla med om, och jag hoppas att det också kommer att gälla andra
              områden, till exempel arbetsmarknadspolitiken.
            </seg>
            <seg n="dfe6a15b">
              Jag vill också passa på att tacka Moderaterna för det som jag
              uppfattar som ett starkt stöd för det socialdemokratiska jakt-
              och viltvårdsprogrammet. Jag måste uppfatta det också som ett
              stöd för vår reservation om ersättning för rovdjursrivna tamdjur.
              Men jag har en fråga där jag skulle vilja ha ett förtydligande.
              Det är vad Bengt-Anders Johansson menar med väsentligen fler.
              Vilka rovdjur är det som avses? Är det järv eller kungsörn möjligen?
            </seg>
            <seg n="21e79fa5">
              Slutligen till den fråga som jag efterlyste svar på, nämligen
              om ormar. Det är de facto ändå ett problem att ormar smiter, trots
              det regelverk som finns. Människor är rädda. Jag tror att det
              finns människor som faktiskt skulle tycka att Bengt-Anders Johanssons
              förslag om att gräva ned dem skulle vara bra. Nu är det inte vårt
              förslag, utan det handlar mer om tillsyn och uppföljning, att
              hitta sådant som gör att regelverket följs.
            </seg>
          </u>
          <note type="speaker" n="8ec43d33">
            Anf. 37 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-2a91a58527fda981-5" n="10ce65d8">
            <seg n="b91a4d21">
              Herr talman! Jag tycker ändå att det förtjänar att hållas fram
              det Maria Östberg Svanelind säger. Jag upplever också att det
              när det gäller jakt- och viltvårdspolitiken finns en stor samsyn
              mellan alliansen och Socialdemokraterna. Det välkomnar jag, det
              sade jag tidigare. Det tycker jag att vi ska slå vakt om, och
              vi ska se till att vi får en ännu bättre jakt- och viltvårdspolitik.
            </seg>
            <seg n="309e5e5f">
              Vilka rovdjur det ska gälla ja, jag kan inte peka ut vilka det
              är. I den mån en rovdjurspopulation lokalt sett blir störande,
              oavsett vilka det är det må vara kungsörn, björn, järv eller varg
              ska det finnas möjlighet för människor som känner rädsla och oro
              att ingripa. Då kan man inte sitta i Helsingfors och säga: Vi
              har inte kommit upp till det som riksdagen har bestämt. Vi gör
              ingenting.
            </seg>
            <seg n="834ae377">
              Om man har den strategi som har varit förhärskande under åtminstone
              två mandatperioder får vi en väldigt taggig inställning, och det
              tjänar inte rovdjuren på, definitivt inte. Välkommen från socialdemokratin
              att ta det lokala ansvaret med utgångspunkt i de familjer som
              lever mitt i detta och ge dem ett utrymme så att de kan ingripa
              när trycket blir för stort. Jag behöver inte peka ut något speciellt.
            </seg>
            <seg n="d07ef0d8">
              När det gäller ormarna är det enda möjliga svaret på frågan,
              som jag ser det: Då är det bättre att förbjuda människor att ha
              orm. Är det vad Socialdemokraterna är ute efter?
            </seg>
          </u>
          <note type="speaker" n="a28ee168">
            Anf. 38 MARIA ÖSTBERG SVANELIND (s) replik:
          </note>
          <u who="unknown" xml:id="i-01aff8b29c71ab85-2" n="c57c47b3">
            <seg n="ac34b36d">
              Herr talman! Nej, vi vill inte förbjuda människor att ha ormar,
              men vi tror att man kan jobba väldigt mycket mer med att möta
              den rädsla som finns. Det sker de facto incidenter årligen. Ormar
              rymmer, är på drift och är ett hot mot människors liv. Vi tror
              att det finns andra vägar med ökad tillsyn, med uppföljning och
              revidering av regelverken. Men det är klart att vi inte vill förbjuda
              ormarna.
            </seg>
          </u>
          <note type="speaker" n="da5a7657">
            Anf. 39 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-2a91a58527fda981-6" n="10ce65d8">
            <seg n="2acbfc69">
              Herr talman! Då närmar vi oss varandra även på den punkten, vilket
              jag tycker är trevligt. Vi är uppenbarligen ändå överens om att
              det ska ligga kvar på den nivå det är i dag, nämligen på kommunerna.
              Jag tror inte en sekund att det skulle bli bättre av att man flyttar
              upp det på annan nivå.
            </seg>
            <seg n="f2cf82da">
              Jag läste upp bestämmelserna för en liten stund sedan. Tydligare
              regelverk är det nästan omöjligt att åstadkomma. I så fall är
              det individerna som har orm som man får titta på.
            </seg>
            <seg n="9d6d4c71">
              Vi kan se att alliansregeringen har agerat kraftfullt när det
              gäller exempelvis innehav av hundar som går till attack. Det är
              inte djuren som det är fel på. Det går inte att förbjuda vissa
              hundraser. Det är människor som inte kan hantera detta. Lever
              man upp till de bestämmelser som jag läste upp då sker det inte
              olyckor, då är det inga ormar som rymmer. Jag tycker att man skulle
              kunna applicera samma tankesätt här som när det gäller hundar.
              Det är inte djuren det är fel på, oftast är det människor, när
              tamdjur åstadkommer skada.
            </seg>
          </u>
          <note type="speaker" n="292620da">
            Anf. 40 CLAES VÄSTERTEG (c):
          </note>
          <u who="claes_vasterteg_4494bf" xml:id="i-27d9850eb37496cd-0" n="6b025fb0" next="i-bc16e223e4596d18-0">
            <seg n="4055e19e">
              Herr talman! Den biologiska mångfalden är en förutsättning för
              ekosystemets fortlevnad och ett varaktigt liv på jorden. Vi som
              människor ingår i ekologiska sammanhang, och vi har ett ansvar
              att bruka utan att förbruka. Vi måste vårda ekosystemen och bör
              inte tillföra andra levande varelser ett onödigt lidande. Skyddet
              av den biologiska mångfalden, precis som har framförts här innan,
              är en hörnsten i alliansregeringens miljöpolitik. Det är säkerligen
              inte sista gången vi diskuterar biologisk mångfald i den här kammaren
              under den här mandatperioden. Det görs en översyn av miljömålen
              fram till 2009 då många av de här frågorna kommer att diskuteras.
            </seg>
            <seg n="4272e540">
              Jag kan konstatera, precis som Bengt-Anders Johansson gjorde
              innan, att synen i de olika partierna stämmer ganska väl överens
              och gjorde det också under förra mandatperioden när vi diskuterade
              till exempel miljökvalitetsmålen inom biologisk mångfald. Det
              var en bred samsyn, och förhoppningsvis kan vi ha en sådan även
              fortsättningsvis.
            </seg>
            <seg n="233b65aa">
              All mänsklig verksamhet är beroende av de ekologiska sammanhangen.
              När vi skadar de ekologiska sammanhangen skadar vi också oss själva
              och kommande generationer.
            </seg>
            <seg n="026d0eb5">
              Vi kan inte i dagsläget bedöma de fulla effekterna av våra handlingar,
              vilket innebär att vi måste utgå från försiktighetsprincipen i
              vårt arbete. Vi får inte rubba de naturliga ekosystemen, så att
              de sedan inte går att återställa till sin ursprungliga balans.
            </seg>
            <seg n="d15f2254">
              Herr talman! Centerpartiet vill att arternas livsmiljöer och
              ekosystem samt deras funktioner och processer ska försvaras. Arter
              ska kunna fortleva i långsiktigt livskraftiga bestånd med tillräcklig
              genetisk variation. Vi vill att människor ska ha tillgång till
              en god natur och en rik kulturmiljö och också en rik biologisk
              mångfald. Det handlar om hälsan men också om möjligheten till
              fantastiska naturupplevelser.
            </seg>
            <seg n="e589daa3">
              Biologisk mångfald är gener och arter och deras samverkan och
              vad de gör för nytta för ekosystemen. Men detta är också viktigt
              när det gäller att rena vatten och luft, binda jorden och pollinera
              våra grödor. Biologisk mångfald utgörs av den mosaik av naturtyper
              och livsmiljöer som finns i landskapet. Det är odlad mark, vattendrag
              och sjöar liksom våtmarker och skogar för att nämna några.
            </seg>
            <seg n="ee4d0440">
              Vi i Sverige har åtagit oss att både bevara och nyttja den biologiska
              mångfalden på ett hållbart sätt, i enlighet med FN:s konvention
              för biologisk mångfald.
            </seg>
            <seg n="bfb4980f">
              Vi kan konstatera att öppna landskap med hagmarker och ängar
              är uppskattade inslag i vår natur. Många av oss kanske tar för
              självklart att de har funnits och alltid ska finnas. Och de utgör
              livsmiljöer för en rad växt- och djurarter. I de flesta fall är
              det generationer av jordbrukare som har format det öppna landskapet
              och främjat den biologiska mångfalden genom det arbete som de
              har gjort.
            </seg>
            <seg n="ad924762">
              För att man ska kunna få en så bra avkastning på sin mark som
              möjligt har man också haft ett hållbart bruk där man har tagit
              hänsyn, och man gör så även i dag. Men samtidigt är det många
              av Sveriges jordbrukare som känner en frustration. De upplever
              att många av de här miljömålen det är en lagstiftning som vi har
              varit med och fattat beslut om som gäller miljömålen i fråga om
              den biologiska mångfalden står i kontrast till varandra, att de
              står i motsättning till varandra. Jag tror att det är viktigt
              att vi tar till oss det i den fortsatta översynen och funderar
              på hur vi får ett större förtroende bland gemene man för de miljömål
              vi sätter upp.
            </seg>
            <seg n="7d171a73">
              Jag var på Öland tidigare i veckan och diskuterade stenmurar
              och vilka konsekvenser de får för Ölands jordbrukare och deras
              möjlighet att bedriva ett jordbruk som är rationellt och också
              har en så minimal miljöpåverkan som möjligt. Där vill man i dag
              flytta eller ta bort en del stenmurar för att kunna minska mängden
              tid man använder på sina åkrar och minska mängden diesel som man
              förbrukar. I dag är man förhindrad att göra det på grund av de
              regler som vi har satt upp. Det är viktigt att vi tar till oss
              de signalerna och funderar igenom hur vi når fram till miljömålen
              och hur vi gör så att de inte står emot varandra.
            </seg>
            <seg n="3f4f268a">
              Odlingslandskapet utgör endast 8 procent av Sveriges yta, men
              här trivs hälften av landets alla växter och djur. En stor del
              av Sveriges rödlistade djur- och växtarter finns i jordbrukslandskapet,
              och de flesta av dem hör hemma just i de här naturbetesmarkerna
              och ängarna. Det krävs alltså, som jag var inne på, att vi har
              ett fungerande jordbruk för att vi ska kunna ha en fortsatt rik
              biologisk mångfald.
            </seg>
            <seg n="220fa58e">
              Det krävs också ett nära samarbete mellan jord- och skogsägare,
              berörda myndigheter och ideella organisationer för att man ska
              kunna skapa den här hållbara utvecklingen och för att man ska
              kunna se till att vi har en bra svensk miljö- och naturvård.
            </seg>
            <seg n="a6aaa6d2">
              Den variation som finns i odlingslandskapet gynnar många växt-
              och djurarter. Men tyvärr är den här variationen på väg att växa
              igen. Därför är det arbete som alliansregeringen har satt i gång
              med en regelförenkling för alla landets företag, även för Sveriges
              jord- och skogsbruk, en viktig del också när det gäller bevarandet
              av den biologiska mångfalden. Har vi inte ett konkurrenskraftigt
              svenskt jordbruk har vi inga öppna landskap i fortsättningen.
              Det är därför också viktigt, som alliansregeringen har pekat ut,
              att vi vill förbättra och stärka konkurrensvillkoren för Sveriges
              jordbrukare. Blir de utkonkurrerade har de inte möjlighet att
              bedriva sitt jordbruk. Då gör vi också den biologiska mångfalden
              en otjänst.
            </seg>
            <seg n="4d959cb2">
              Herr talman! Det område som har debatterats både i den här debatten
              och innan debatten och som också har varit ganska centralt i diskussionen
              kring den biologiska mångfalden är skogen. Skogen är en rik träråvara
              som är en viktig exportråvara för svensk industri. Men skogen
              har också betydelse för våra möjligheter att ställa om till ett
              samhälle där vi minskar vår påverkan på växthuseffekten och där
              vi kan öka vårt användande av förnybara bränslen. Det hållbara
              skogsbruket är också en förutsättning för en ekonomisk tillväxt
              i Sverige.
            </seg>
            <seg n="6cd9cef3">
              Vi behöver ha en politik som ger näringen möjlighet att utvecklas.
              En välskött skog är viktig inte bara utifrån det här virkesproduktionstänket
              utan också med tanke på naturvärdena i skogen. Ett uthålligt skogsbruk
              och en långsiktig virkesförsörjning kräver utbyte av både kunskap
              och information.
            </seg>
            <seg n="5571224a">
              Som man har varit inne på tidigare i debatten har vi fastställt
              ett miljömål om levande skogar här i riksdagen. 900 000 hektar
              skyddsvärd skogsmark ska undantas från skogsproduktion till 2010.
              Där kan vi i dag se att miljömålet är nått när det gäller den
              privata delen, de privata avsättningarna om 500 000 hektar. Men
              vi har inte nått det när det gäller den andra delen, de 400 000
              hektar som staten skulle ha ansvar för.
            </seg>
            <seg n="6181c9b7">
              Även om det har varit uppe tidigare i debatten måste jag påpeka
              att vi ska ha med i beräkningen att anslaget för biologisk mångfald
              är det största enskilda anslaget i miljöbudgeten. Vi ligger kvar
              på den nivå som vi hade 2006. Det är en oerhört viktig del i det
              hela.
            </seg>
            <seg n="df90c92c">
              Jag ska också påpeka att de som äger skog i dag och som är privata
              skogsbrukare har ett mycket starkt fokus på ett långsiktigt hållbart
              skogsbruk. De har ett stort miljöintresse, men det handlar givetvis
              också om att man ska kunna få en avkastning på det kapital som
              man har för att man ska kunna få en utveckling och också kunna
              bedriva ett hållbart skogsbruk. Det är då man får bästa möjliga
              avkastning. Om vi skulle göra några enskilda stora satsningar
              där vi förstatligar stora marker och stora mängder av vår skog
              skulle det vara en otjänst för den biologiska mångfalden. Det
              skulle också vara en otjänst för den svenska tillväxten.
            </seg>
            <seg n="2a763baf">
              Herr talman! Med ett tydligt underifrånperspektiv och ett nära
              samarbete mellan lokala aktörer, markägare, myndigheter och miljörörelser
              är jag övertygad om att vi kommer att nå långt i arbetet för biologisk
              mångfald under de kommande åren.
            </seg>
          </u>
          <note n="086f8c33">
            Anf. 41 ANITA BRODÉN (fp):
          </note>
          <u who="claes_vasterteg_4494bf" xml:id="i-bc16e223e4596d18-0" n="6b025fb0" prev="i-27d9850eb37496cd-0">
            <seg n="16690780">
              Herr talman! Folkpartiet har under många decennier slagit vakt
              om den biologiska mångfalden. Vi tog till exempel initiativ till
              Naturskyddsföreningens grundande. Vi har slagits för de orörda
              älvarna och har arbetat för skydd och förvaltning av skog, mark,
              hav och djur.
            </seg>
            <seg n="70a826cf">
              Men man kan, som bekant, inte leva på gamla meriter utan måste
              hela tiden oförtrutet arbeta vidare. Det gör vi också, tillsammans
              i alliansen, både nationellt och internationellt.
            </seg>
            <seg n="5772169e">
              Vi välkomnar överenskommelser inom det här området över blockgränserna
              då vi anser att de här frågorna är så angelägna. Situationen är
              nämligen oroande. Varje dag försvinner arter. Den utarmning som
              sker riskerar att påverka den viktiga balans som finns.
            </seg>
            <seg n="87c1483e">
              Under den förra mandatperioden fanns det en stor samsyn mellan
              Miljöpartiet och alliansen. I viktiga miljömålsfrågor anslöt sig
              Miljöpartiet till alliansens förslag och linje. Det gällde också
              Östersjösatsningar. Det uppskattas. Vi öppnar givetvis också för
              både v och s att ansluta sig i de här viktiga frågorna.
            </seg>
            <seg n="22579bc5">
              I redogörelsen för det här ärendet finns det i bakgrundsbeskrivningen
              några meningar som är angelägna och väl värda att citera:
            </seg>
            <seg n="48923431">
              Biologisk mångfald och samspelet i olika typer av ekosystem är
              av grundläggande betydelse för människans livsvillkor. Biologiska
              resurser och ekosystemets tjänster är viktiga förutsättningar
              för livet och en hållbar utveckling.
            </seg>
            <seg n="7338bac4">
              Den biologiska mångfalden utgörs av naturtyper, vilket flera
              föregående talare har nämnt. Det handlar om naturtyper och livsmiljöer
              som finns i landskapet, i den odlade marken, i vattendragen, i
              sjöar och hav, i våtmarker och i skogar.
            </seg>
            <seg n="db1a3629">
              Det är gener och arter som i samverkan ger mänskligheten olika
              former av ekotjänster. Det är ett begrepp som är ganska nytt för
              många och därför väsentligt att förklara. Det handlar om att rena
              vatten och luft, binda jord och pollinera våra grödor. Den biologiska
              mångfalden medverkar också till folkhälsan, eftersom många natur-
              och kulturmiljöer utgör en viktig källa för rekreation och friluftsliv.
              Att man då på sina håll i världen vi hörde i dag Kina nämnas som
              exempel behöver mänsklig arbetskraft för att pollinera skrämmer
              verkligen.
            </seg>
            <seg n="ddef9301">
              I den tid vi nu lever, när klimatfrågan förts upp på agendan,
              är det viktigt att se sambandet mellan biologisk mångfald och
              klimatfrågan. Den biologiska mångfalden utgör en buffert för att
              stå emot de klimatmässiga förändringar vi har att vänta.
            </seg>
            <seg n="9cb591ea">
              Det är också väldigt viktigt att vi inte hamnar i fel dike i
              våra satsningar och i vår iver att motverka klimatförändringen.
              Vi får inte bara satsa på en monokultur och glömma bort den biologiska
              mångfalden. Jag vill här lyfta ett varningens finger. Det får
              inte bli alltför ensidiga satsningar på bioenergigröda, utan vi
              måste även här öppna för en mångfald.
            </seg>
            <seg n="8d84fb49">
              Herr talman! Jag vill ta detta tillfälle i akt och påminna kammaren
              om de nationella och globala skydd som finns, men också om några
              av de viktiga beslut som vi har varit med om att ta.
            </seg>
            <seg n="e3f69d82">
              Drygt 11 procent av jordens yta är skyddade områden, 100 000
              till antalet. I Europa har vi 42 000 skyddade områden. I Sverige
              har vi 28 nationalparker. Nya är på gång, och där är Kosterarkipelagen
              värd att lyfta fram. Vi har ungefär 3 000 naturreservat, ungefär
              4 000 Natura 2000-områden och ett stort antal biotopskyddsområden.
              Natura 2000-områdena, totalt 6 miljoner hektar, ingår till 60
              procent i övriga skyddade områden.
            </seg>
            <seg n="27332729">
              För att bevara och nyttja vår biologiska mångfald på ett hållbart
              sätt är dessa insatser och skydd oerhört viktiga. Men det är också
              viktigt att vi hela tiden ser till kvaliteten och därför utvärderar
              och följer upp. I Sverige har vi åtagit oss att bevara och nyttja
              den biologiska mångfalden på ett hållbart sätt, i enlighet med
              FN:s konvention. Världens regeringar samlades 2002 och fastslog
              målet att till 2010 stoppa den dramatiska förlust av biologisk
              mångfald som nu sker. Det är viktigt och oerhört angeläget att
              vi 2010 kan visa att vi har levt upp till denna höga och viktiga
              målsättning.
            </seg>
            <seg n="a522b508">
              Herr talman! Jag vill efter denna historik lyfta fram några frågeställningar
              där oppositionen reserverat sig. Jag börjar med miljökvalitetsmålet
              Levande skogar.
            </seg>
            <seg n="16711e1e">
              Där ligger miljökvalitetsmålet och delmålen fast, och det har
              markerats av flera föregående talare. Det handlar om det formella
              skyddet och även om de frivilliga avsättningarna.
            </seg>
            <seg n="e95ccea4">
              Det är viktigt att vi här också lyfter fram och ser möjligheterna
              med de skyddade områdena. Man behöver inte lägga locket på, utan
              man kan tvärtom öppna och popularisera också naturreservaten och
              ta fram en mångfald av flexibla lösningar som komplement. Där
              kan civilrättsliga avtal nämnas. Det krävs dialog och samverkan
              för att detta ska fungera på allra bästa sätt. Här har regeringen
              en hög ambition och vilja.
            </seg>
            <seg n="c5442265">
              Det andra som jag vill lyfta fram är rovdjursförvaltningen. Här
              råder ingen som helst tvekan om att vi också slår vakt om de fem
              stora rovdjuren. Men jag vill ändå markera att jag anser att den
              tidigare regeringen å det grövsta misslyckades med att skapa den
              folkliga acceptans som är så viktig för att vi ska kunna leva
              i harmoni och balans med varandra. Man misslyckades med detta
              eftersom man inte lyssnade tillräckligt och inte förstod att det
              fanns en oro. Människor måste känna att de faktiskt har tillåtelse
              att skydda sina tamdjur.
            </seg>
            <seg n="407f6f1a">
              Nu är en ny § 28 på gång. Det känns viktigt. Den gäller under
              en tvåårsperiod, och sedan utvärderar vi.
            </seg>
            <seg n="1325da52">
              Herr talman! Jag vill också ta upp en annan djurart som väcker
              känslor, nämligen ormar. Det har också varit uppe i debatten i
              dag. Giftormar på rymmen har faktiskt skapat väldigt stor skräck
              i vissa bostadsområden. Det kan finnas olika känslor inför ormar,
              men de regler som nu finns behöver ses över, och jag välkomnar
              särskilt att regeringen har för avsikt att göra detta.
            </seg>
            <seg n="caad1004">
              Vår syn på strandskyddets dignitet och på vikten av den marina
              miljön kommer att utvecklas av min partikollega Lars Tysklind.
              Ni kommer att få ta del av de synpunkterna.
            </seg>
            <seg n="6e5c4031">
              Det har talats mycket om ekonomi och om budget. Men jag vill
              också slå fast det som mina allianskolleger tidigare har sagt:
              Regeringen har satsat precis lika mycket som den tidigare regeringen
              inom området biologisk mångfald. Det är samma summa som 2006.
              Dessutom sker en satsning på exempelvis Östersjön på havsmiljöområdet.
              Det är alldeles nödvändigt för att undvika en total kollaps av
              vårt innanhav. Vi lägger dessutom in en ökad effektivitet, eftersom
              vi anser att det är oerhört viktigt med kunskap innan vi sätter
              in olika åtgärder. Det är också oerhört angeläget med samverkan
              för att nå våra gemensamt uppsatta mål.
            </seg>
            <seg n="dc13b62d">
              Regeringen fäster stor vikt vid miljömålssystemet och vid att
              uppfylla de internationella åtaganden som vi har skrivit under.
              Vi håller nu på att se över alla arbetsformer och instrument för
              att göra de mest kostnadseffektiva insatserna för att nå dessa
              mål.
            </seg>
            <seg n="795cdebe">
              Herr talman! Jag vill slutligen yrka bifall till förslaget i
              betänkandet. Jag vill också hänvisa till det som står i budgetpropositionen
              och som har sagts många gånger: Biologisk mångfald är en hörnsten
              i regeringens politik.
            </seg>
            <seg n="1435b36b">
              Det, mina vänner, är något som känns riktigt bra för en folkpartist.
            </seg>
          </u>
          <note type="speaker" n="85cdf23d">
            Anf. 42 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-55d92f461899b1e8-1" n="780061cb">
            <seg n="74cbf1cb">
              Herr talman! Även den här debatten går mot sitt slut. Jag vill
              passa på att tacka för väldigt intressanta inlägg. Det har varit
              kunniga, engagerade och ibland nästan poetiska beskrivningar av
              vår natur. Inte minst Anita Brodéns senaste inlägg tycker jag
              var väldigt fint och bra.
            </seg>
            <seg n="59cbfc02">
              Vi blir ju alla fascinerade av naturen när vi väl är där, höll
              jag på att säga. Jag gjorde ett näst intill unikt nedslag i en
              av trädgårdens rabatter för ett tag sedan. Det är tyvärr inte
              så ofta. Men så fort man rotar lite ser man vilket enormt myller
              som finns i naturen. En liten gynnare som slog sig ned på min
              hand var helt genomskinlig. Det är klart att man funderar, det
              syns ju inga tarmar eller någon magsäck. Vad käkar han, hur går
              matsmältningen till, vad livnär han sig på, vad har han för roll
              att fylla här i världen? Man blir fascinerad av det samband som
              man hjälpligt förstår finns.
            </seg>
            <seg n="75d1d887">
              Många av oss har ju sedan barnsben kikat på myrstackarna och
              det myller som är där. Vad som är fram eller tillbaka, när de
              går dit eller därifrån, är lite svårt att lista ut ibland. Och
              man funderar på vad de pysslar med. Men man ser ju att de är i
              fullt arbete. De släpar hem grejer, döda djur. Man förstår att
              det här är ett oerhört viktigt inslag i den biologiska mångfalden,
              i hur naturen fungerar.
            </seg>
            <seg n="04bff8de">
              Lite mer bekymmer har vi med att förstå fästingarnas och myggornas
              värdefulla insatser. Vi får väl finna oss i att de också har en
              hel del att bidra med, även om vi kanske upplever att de mest
              tar.
            </seg>
            <seg n="6285ba57">
              Allt detta hänger ju samman i en mångfald av arter och samspel
              mellan arter. Det är genetiska variationer inom arterna och mångfalden
              av ekosystem och naturtyper. Alltihop fungerar på ett vist sätt,
              och man funderar naturligtvis många gånger över hur det har kunnat
              bli så här.
            </seg>
            <seg n="4500eaeb">
              Ekosystemen är, som vi har hört flera säga, stressade, överbelastade.
              En del är hotade de ekosystem som vi är så beroende av för våra
              liv. Pollineringen har nämnts, vatten- och luftreningen, fotosyntesen,
              matproduktionen; allt är vi beroende av för våra liv. Millennium
              Ecosystem Assessment pekar på att två tredjedelar av de här systemen
              är överansträngda.
            </seg>
            <seg n="5d31c7d7">
              Vi har tagit dem för givna. De har varit gratis i marknadsekonomin.
              Nu börjar man vakna och se behovet av att sätta ett pris på dem
              också. Det är glädjande att jag lyckades påverka direktiven till
              Hållbarhetskommissionen på ett sådant sätt att det begreppet också
              kom in, att man ska jobba med frågan hur man ska sätta ett riktigt
              pris på ekosystemtjänsterna.
            </seg>
            <seg n="e9daf791">
              Debatten om den biologiska mångfalden begränsas ibland här i
              riksdagen till att handla om ett anslag i statsbudgeten. Det är
              ett viktigt anslag. Det är det allra största på miljöområdet och
              ett av de större anslagen inom olika sektorer. Därför kanske man
              ändå måste ta upp det lite slarviga sätt att uttrycka sig som
              både Miljöpartiets och Vänsterpartiets representanter hade här.
              Miljöpartiet säger att vi tar bort pengarna från biologisk mångfald
              och i stället satsar på havet eller vad vi nu satsar på. Vänsterpartiet
              uttryckte sig på liknande sätt, en mycket stark oro för att vi
              tar bort pengar.
            </seg>
            <seg n="400313a1">
              Så är ju inte fallet. Det handlar om att det sammantaget finns
              ca 2 000 miljoner kronor till biologisk mångfald 1 963 miljoner
              kronor. Av det tas 88 miljoner. Av 1 963 miljoner går 88 till
              det som vi tycker är andra viktiga aspekter på biologisk mångfald
              och miljöarbete.
            </seg>
            <seg n="413dbf9b">
              Det här är ingen ovanlig hantering. Jag kommer ihåg många socialdemokratiska
              regeringsbudgetar där för oss viktiga konton, som sanering av
              förorenade områden till exempel, dränerats på pengar som gått
              till andra områden som man tyckt vara angelägna. Så sker ju alltid.
              Vi hoppas att resurserna ska räcka, och vi arbetar för att de
              också i en framtid ska öka på olika sätt och på olika konton.
            </seg>
            <seg n="011d7271">
              Det sker nu också ett viktigt arbete, som flera har varit inne
              på, för att konstatera hur vi får fram de mest kostnadseffektiva
              åtgärderna. Hur når vi målen bäst och snabbast? Sådana uppdrag
              har både Naturvårdsverket och Statskontoret. Miljömålsrådet ska
              redovisa sin fördjupade beskrivning av miljömålen 20082009 också
              på det här området. Jag ser fram emot det här arbetet.
            </seg>
            <seg n="d0da6ee5">
              Vi har ju i debatten ibland mött olika intressanta förslag, till
              exempel hur andra länder hanterar frågan om avsättningar och biologisk
              mångfald. I Finland finns det exempel på att man mer har en upphandlingsversion.
              Visst vore det intressant och mer av dynamik om staten kunde säga:
              Vi behöver de här nyckelbiotoperna, vi behöver de här naturtyperna
              och vi behöver den här biologiska mångfalden just nu. Det är brist
              på det. Det behöver vi skydda. Då får man anmäla de av sina arealer
              som innehåller de här olika behoven, och det kan ske ett upphandlingsförfarande
              som bygger mer på ett gemensamt, ömsesidigt engagemang.
            </seg>
            <seg n="2742c6b8">
              Det räcker inte, som svar på Wiwi-Annes fråga. Visst behöver
              vi ha statliga avsättningar, inte bara frivillighet. Det behövs
              naturreservat och annat. Men jag ser fram emot att fortsätta arbetet
              på det här området.
            </seg>
            <seg n="b1e8f604">
              Jag ser också fram emot Rovdjursutredningens förslag. Alla vi
              som har mött utredaren och lyssnat till hans sätt att gripa sig
              an frågan svävar inte i tvivelsmål om att detta blir oerhört ambitiöst,
              med stor hänsyn till populationer, till utveckling, till framtid
              samt till genetisk variation och styrka. Den utredningen kommer
              säkert att kunna läggas till grund för en fortsatt bra rovdjurspolitik.
              Det är glädjande att Socialdemokraterna numera har en mer realistisk
              syn på § 28, på säl och skarv och på utvärdering av tumlare, drivgarnsfiske
              och bifångster. Man har i reservationen ett annat språkbruk än
              man hade under förra mandatperioden, om jag säger så. Det är glädjande.
            </seg>
            <seg n="a291ec80">
              Några ord till sist om genmodifierade organismer. Man kan ju
              tänka sig att en del tycker att vi kristdemokrater borde hänga
              på några reservationer eftersom vi har drivit just den politiken
              tidigare. Ursäkta mig, herr talman, att jag drar över talartiden
              någon minut till.
            </seg>
            <seg n="f992ec9d">
              Det finns ett antal motioner och reservationer som vi kristdemokrater
              har stor förståelse för. Men jag kan bara säga att vi i det här
              läget prioriterar arbetet inom alliansen för att där förändra
              och arbeta med frågan. Det hade inte heller blivit någon skillnad,
              eftersom det inte har blivit något skifte i politik när det gäller
              genmodifierade organismer sedan Socialdemokraterna hade regeringsmakten.
            </seg>
            <seg n="e05ad814">
              Det här är ett område som är totalharmoniserat inom EU, så det
              är ganska bökigt och svårt att förändra. Jag tycker ändå att den
              nya regeringen bygger på den gamla regeringens ambition. Jag är
              inte säker på vem det var som gav de olika uppdragen, i varje
              fall har olika myndigheter och verk i uppdrag, Naturvårdsverket
              till exempel, att se till hur till exempel herbicidtoleranta,
              genmodifierade organismer stämmer överens med uppfyllandet av
              miljömålen.
            </seg>
            <seg n="5d40ca52">
              Jag tycker att man också ska kika på insektsresistenta genmodifierade
              grödor och relationen till miljömålen. Det finns också ett arbete
              vad gäller samexistensregler och skadeståndsfrågor. Dessa frågor
              måste lösas. Jag ser också fram emot regeringens hantering och
              beredning av frågorna från Riksrevisionen och riksdagen. Det gäller
              alltså Riksrevisionens framställan till riksdagen angående myndigheternas
              sätt att arbeta med genmodifierade organismer.
            </seg>
            <seg n="7040c9dc">
              Sammantaget ser jag det som möjligt att inom regeringen arbeta
              för att få en vettig väg framåt även med GMO-frågan.
            </seg>
          </u>
          <note n="57a02d4a">
            Jag yrkar bifall till förslaget i betänkandet.
          </note>
          <note type="speaker" n="729d86cb">
            Anf. 43 TINA EHN (mp) replik:
          </note>
          <u who="tina_ehn_9c2cbf" xml:id="i-d04802cbf466fa55-4" n="5a8ca9e2">
            <seg n="6e9e8470">
              Herr talman! Sven Gunnar Persson har påpekat att man satsar lika
              mycket pengar på biologisk mångfald som tidigare och att det inte
              är som Miljöpartiet och Vänstern säger. Men det står klart i budgeten
              att man tar pengar från biologisk mångfald till att satsa på havet.
              Det är inte fel att satsa på havet, men man ska inte ta pengarna
              från biologisk mångfald. Det säger alla som håller på med dessa
              frågor, och det har vi fått klart för oss i miljö- och jordbruksutskottet.
            </seg>
            <seg n="b76e9b49">
              Du säger också att vi ska vidta kostnadseffektiva åtgärder i
              det här arbetet. Jag ser inte att det är så påtagligt med havssatsningarna.
              Övervakning, satellitövervakning, luftning på några små platser
              och mer dialog är alltid bra. Du får gärna utveckla vad de kostnadseffektiva
              åtgärderna innebär, Sven Gunnar, och sedan får jag se om jag får
              någon mer klarhet i detta. Jag tycker inte att det är kostnadseffektivt
              att ta bort 450 miljoner från biologisk mångfald och satsa på
              övervakning.
            </seg>
          </u>
          <note type="speaker" n="afbbe12a">
            Anf. 44 SVEN GUNNAR PERSSON (kd) replik:
          </note>
          <u who="sven_gunnar_persson_7bd9a0" xml:id="i-55d92f461899b1e8-2" n="780061cb">
            <seg n="de2d3066">
              Herr talman! Jag hade synpunkter på att man uttryckte det så
              att vi tar pengarna i bestämd form. Det var kanske mer ett semantiskt
              påpekande. Vi ökar inte anslaget, i stället tar vi pengar men
              inte pengarna. Det lät som att hela anslaget försvinner, att det
              dramatiskt minskar. Men av nästan 2 000 miljoner kronor används
              88 miljoner kronor i de andra väsentliga miljöområdena. Det är
              på samma sätt som alla regeringar har gjort i alla tider.
            </seg>
            <seg n="c1c2e48a">
              När det gäller kostnadseffektiva åtgärder var det inte den förändringen
              jag hänvisade till utan till Naturvårdsverkets och Statskontorets
              översyner och utredningar om hur vi i framtiden ska arbeta med
              frågor om biologisk mångfald och olika skyddsåtgärder. Jag ser
              fram emot de resultaten. Jag är nog inte mannen att utveckla detta
              ytterligare. Vi får avvakta de olika rapporterna från Statskontoret
              och Naturvårdsverket.
            </seg>
          </u>
          <note type="speaker" n="ceb41c23">
            Anf. 45 TINA EHN (mp) replik:
          </note>
          <u who="tina_ehn_9c2cbf" xml:id="i-d04802cbf466fa55-5" n="5a8ca9e2">
            <seg n="60ce147a">
              Herr talman! Det är intressant att få veta vilka åtgärder man
              kommer fram till.
            </seg>
            <seg n="fe4aa759">
              Sven Gunnar sade i ett anförande att han hoppas att resurserna
              räcker. Det hoppas jag också. Jag är mån om att vi inte tullar
              på resurserna. Vi vet att de är oerhört viktiga för att stå emot
              klimatförändringar.
            </seg>
            <seg n="98fc7f71">
              Herr talman! Både Sven Gunnar och jag sitter i Gentekniknämnden
              och brottas mycket med genteknikfrågorna. Vi har ofta likartade
              uppfattningar i frågan. Det är intressant att du nämner att du
              avvaktar ett pågående arbete. Jag tänkte höra var skadeståndsfrågan
              ligger och om vi kommer att få diskutera den i riksdagen.
            </seg>
          </u>
          <note type="speaker" n="ccd1b90c">
            Anf. 46 SVEN GUNNAR PERSSON (kd) replik:
          </note>
          <u who="sven_gunnar_persson_7bd9a0" xml:id="i-55d92f461899b1e8-3" n="780061cb">
            <seg n="c0d3dfa0">
              Herr talman! Jag kan inte svara på hur långt regeringen har kommit
              i den senare frågan. Jag tror inte att den frågan är riktigt färdigutredd.
            </seg>
            <seg n="9ab3dd39">
              Vad gäller samexistensreglerna håller Jordbruksverket på att
              lägga fast dem för att notifiera EU. Rättare sagt har regeringen
              en förordning om detta, vilket innebär att Jordbruksverket har
              fått i uppdrag att ta fram mer konkreta riktlinjer. Jag tror att
              de har antagits i regeringen. Men den senare frågan kan jag inte
              ge dig svar på.
            </seg>
            <seg n="09104cab">
              När jag säger att jag hoppas att pengarna ska räcka inbegriper
              detta det arbete som regeringen gör för att hitta de mest kostnadseffektiva
              vägarna att få ut mesta möjliga skydd för pengarna. Jag tror att
              det finns en utvecklingspotential om man lyfter ögat från hektarbegreppet
              och ser på träffsäkerhet och kvalitet. Jag tror att det skulle
              vara spännande att pröva modellen där staten, det offentliga,
              preciserar mer den naturtyp, nyckelbiotop, man söker och anser
              ska skyddas eftersom det inte finns ett tillräckligt skydd. Då
              får skogsägare och markägare anmäla sitt intresse att vara med
              i processen för att ge ett skydd. Det blir på så sätt ett upphandlingsförfarande.
              Det är en effektiv metod för samråd i stället för hiskeligt utdragna
              processer där man är osams och inte har förståelse för varandras
              motiv.
            </seg>
          </u>
          <note type="speaker" n="2065b8ef">
            Anf. 47 JAN-OLOF LARSSON (s):
          </note>
          <u who="jan-olof_larsson_644820" xml:id="i-9bf01249c27df386-7" n="705622b4">
            <seg n="d9cfbd25">
              Herr talman! Sven Gunnar beskrev den genomskinliga stackaren
              utan tarmar. Jag kom att tänka på att det är kanske någon som
              är anpassad efter de nya a-kassereglerna! Men det var inte riktigt
              det jag skulle ta upp här.
            </seg>
            <seg n="2a3152cd">
              Allemansrätten är för oss socialdemokrater en central del i välfärdspolitiken.
              Ett av dess tydligaste uttryck i svensk lag är just strandskyddslagstiftningen,
              som på ett avgörande sätt har bidragit till att de flesta svenskar
              i dag har goda möjligheter till ett strandnära friluftsliv och
              rekreation också runt storstäderna.
            </seg>
            <seg n="8a0b5264">
              Men det finns också brister i lagen. Strandskyddet är inte tillräckligt
              i vissa delar av landet, samtidigt som det är alltför strikt i
              andra. Lagstiftningen påverkar kommunerna på olika sätt. Den är
              en tillgång för turismen, samtidigt som den ofta framställs som
              en hämsko i planeringen av bostadsbyggandet.
            </seg>
            <seg n="9c81faeb">
              I områden med högt bebyggelsetryck och krympande tillgång till
              de obebyggda stränderna privatiseras allt fler stränder. Trycket
              längs kusterna är särskilt högt. Sedan 50-talets första strandskyddsbestämmelser
              har bostadsbeståndet längs kusten dubblerats. Många kommuner utnyttjar
              alltför generöst möjligheten till dispens från strandskyddet.
              Samtidigt uppfattas strandskyddet som onödigt hårt i många glest
              bebyggda områden där tillgången till stränder ofta är god. En
              större flexibilitet i strandskyddslagstiftningen efterfrågas för
              att främja regional utveckling.
            </seg>
            <seg n="4cafaecd">
              För några veckor sedan såg jag ett reportage om hur kommunerna
              planerar sin bebyggelse runt Vänerns stränder. De flesta är i
              dag medvetna om att klimatförändringarna bidrar till allt fler
              översvämningar. Men den kunskapen tillämpas inte när det gäller
              att planera bostadsbyggandet. Det framkom med all önskvärd tydlighet
              att de kommunala politikerna förväntar sig att problemen ska lösas
              genom nationella beslut. Till dess så sker fortsätter byggandet
              i områden som med all säkerhet kommer att översvämmas årligen.
            </seg>
            <seg n="932e0023">
              Många av de debattörer som vill flytta strandskyddslagstiftningen
              till PBL hävdar att våra lokala politiker naturligtvis tar sitt
              ansvar. Jag säger inte emot detta. Men ansvaret kan ibland vara
              av det kortsiktiga slaget där de lokala politikerna väger in ett
              eventuellt antal arbetsplatser som kan förläggas till kommunerna
              om de gör avsteg från strandskyddet. Detta har hänt, och detta
              kommer att hända. Att det blir några arbetsplatser är långt ifrån
              säkert.
            </seg>
            <seg n="ad6a25c4">
              Strandskyddets stora betydelse för allemansrätten kräver att
              eventuella reformer genomförs med varsamhet. Våra fritt tillgängliga
              stränder har ett oskattbart värde, inte minst för turismen som
              ofta är kommunernas stora inkomstkälla.
            </seg>
            <seg n="b1dbc837">
              Utgångspunkten för en ny lagstiftning måste vara att strandskyddet,
              liksom hittills, är ett områdesskydd enligt miljöbalken med en
              grundregel om förbud mot nybyggnation.
            </seg>
            <seg n="7ef07014">
              Herr talman! De politiska företrädare som vill förändra strandskyddslagen
              till en kommunal angelägenhet och införa den i plan- och bygglagen
              rekommenderar jag att göra ett besök i vårt grannland i väster.
              Jag har framfört det förut från denna talarstol, men det är värt
              att upprepa.
            </seg>
            <seg n="d39cd797">
              I Norge har de en strandskyddslag som är kommunaliserad. Om ni
              åker båt en fin sommardag från bohuskusten jag rekommenderar det
              också; där är det fint, rent vatten och inga alger och norrut
              kan jag lova er att ni inte behöver fundera över var landgränsen
              går mellan Sverige och Norge.
            </seg>
            <seg n="9edc6137">
              Det är bara att notera var staketen börjar ringla sig från landbacken
              ned i havet och var skyltarna om privat mark är uppsatta. Just
              där går gränsen mellan Sverige och Norge. Detta revirpinkande
              är följden av att Norge har ett kommunalt strandskydd.
            </seg>
            <seg n="9b33758b">
              Jag menar att strandskyddsfrågor mycket väl kan hanteras i den
              kommunala översiktsplaneringen utan att lagstiftningen för den
              skull förs över från miljöbalken till plan- och bygglagen.
            </seg>
            <seg n="d3daadad">
              I den här åsikten har vi fram till i dag, och även fortsättningsvis
              hoppas jag, haft Folkpartiet på vår sida. Det har varit garanten
              för att detta ska bestå. Jag hoppas att jag sedan får höra att
              Lars Tysklind står fast vid de här åsikterna. Jag blir väldigt
              orolig när jag hör alliansens starke man i frågor om biologisk
              mångfald prata om strandskyddet med visioner från de småländska
              skogarna. Då blir jag rädd för att vi inte har mycket möjlighet
              att vandra runt våra stränder hädanefter.
            </seg>
            <seg n="73bd6dd6">
              Ska vi behålla ett strandskydd och en allemansrätt måste vi också
              värna att de ligger kvar i skyddslagstiftningen.
            </seg>
          </u>
          <note n="a9468c62">
            Jag yrkar bifall till reservationerna 3 och 11.
          </note>
          <note n="c6827de9">
            I detta anförande instämde Peter Jeppsson (s).
          </note>
          <note type="speaker" n="b85566c7">
            Anf. 48 LARS TYSKLIND (fp):
          </note>
          <u who="lars_tysklind_52dd95" xml:id="i-b2e031f8868a0645-3" n="61037ebe">
            <seg n="ef3cee79">
              Herr talman! Vi ska nog inte dramatisera förhållandena inom alliansen.
              Vi är väldigt eniga om vissa utgångspunkter. Det står även i betänkandet
              att miljöministern tillkännager att det behövs en reformering
              med större inflytande för lokala intressen men att det inte ska
              ske på bekostnad av olika naturvärden.
            </seg>
            <seg n="7f6e4b34">
              Herr talman! Jag får väl hålla med om Jan-Olof Larssons verklighetsbeskrivning
              från västkusten den är naturligtvis riktig. Det har väl aldrig
              varit någon tanke att vi i Sverige skulle ha ett system där vi
              börjar flytta ned staketen i strandkanten.
            </seg>
            <seg n="6603ae8c">
              Problemet är att den förra regeringen aldrig lyckades få fram
              någon konstruktiv lösning på det här. Problemställningen är att
              vi har en kommunal angelägenhet med ett väldigt stort nationellt
              intresse, och på något vis måste man ha ett regelverk som löser
              problemet. Det misslyckades man ta fram. Jag vet inte om det var
              regeringskonstellationen då som inte lyckades enas det kan man
              misstänka. På något sätt måste det lokala intresset in.
            </seg>
            <seg n="9c45b434">
              En annan utgångspunkt är att vi måste ha regler som är generella,
              som går att använda både i ren glesbygd och i högexploaterade
              områden. Det var en av de saker som den förra regeringen aldrig
              lyckades komma till skott med. Man försökte dela in Sveriges kommuner
              i olika kategorier, och de gränsdragningar som då gjordes var
              inte rimliga.
            </seg>
            <seg n="e08c7a58">
              Precis som Bengt-Anders Johansson var inne på saknar dagens system
              flexibilitet. Det krävs att man skaffar ett system där det lokala
              intresset kan komma in mer.
            </seg>
            <seg n="66a8453d">
              Från Folkpartiets sida har vi inte fastnat så väldigt mycket
              i att man måste ändra lagar och sådant. Vi tycker att detta kan
              ligga kvar inom miljöbalkens ram. Det är egentligen inte det som
              är den stora frågeställningen, utan det är hur man på ett ansvarsfullt
              sätt kan få in det lokala intresset.
            </seg>
            <seg n="8adaac3f">
              Vårt förslag var hela tiden under den förra mandatperioden att
              man ska fånga upp det som vissa kommuner har försökt göra, bland
              annat på Öckerö, men inte kunnat föra i hamn på grund av att lagstiftningen
              har hindrat det. Det är att en kommun som vill ändra sin strandskyddslinje
              ska kunna göra det utifrån ett lokalt perspektiv, men i ett otvunget
              läge.
            </seg>
            <seg n="85bef932">
              De dispenser som vi alla kanske kan vara oroliga för ges i dag
              när det finns ett projekt, och det vägs aldrig mot att det skulle
              kunna ligga någon annanstans det är antingen där eller inte alls.
              Då finns det en risk för att det ges en del ganska olyckliga dispenser.
              Men om en kommun går in lite mer planmässigt, typ i sin översiktsplaneprocess,
              och diskuterar frågan kommer de flesta kommuner helt klart att
              upptäcka att det finns skyddsvärda områden och mindre skyddsvärda
              områden.
            </seg>
            <seg n="a7960fa0">
              Om man då med den stora inventeringen som grund kan rita in sin
              egen lokala strandskyddslinje ska vi säkert upptäcka att den kanske
              är 500 meter på vissa ställen och 25 meter på andra ställen och
              uppfyller de krav vi har.
            </seg>
            <seg n="e9545baf">
              Vi får inte glömma att det här är ett nationellt intresse. Länsstyrelsen
              ska vara med i processen hela tiden, och länsstyrelsen ska fastställa
              detta som statens representant. Då har vi den lösningen att vi
              kan kombinera den kommunala angelägenheten med det nationella
              intresset utan att på något vis riskera att naturvärden och tillgänglighet
              till stränder går till spillo.
            </seg>
            <seg n="b1677410">
              Utifrån den utgångspunkten, med den diskussion som nu förs på
              Miljödepartementet, tror jag att vi kommer att komma fram till
              en väldigt bra lösning och kan få ett system som fungerar för
              alla kommuner i Sverige.
            </seg>
          </u>
          <note n="19469654">
            Överläggningen var härmed avslutad.
          </note>
          <note n="b208e286">
            12 § Fiskeripolitik
          </note>
          <note n="1b5d5698">
            Föredrogs
          </note>
          <note type="speaker" n="0c4c389e">
            Anf. 49 JAN-OLOF LARSSON (s):
          </note>
          <u who="jan-olof_larsson_644820" xml:id="i-9bf01249c27df386-8" n="705622b4">
            <seg n="e23952d5">
              Herr talman! Jag ska börja med att tacka Lars för det tydliga
              ställningstagandet när det gäller strandskyddet. Vi ska säkert
              komma överens på den punkten, bara ni står fast vid det ni tycker.
            </seg>
            <seg n="2a818c1f">
              Den 24 april detta år, alltså för mindre än en månad sedan, deltog
              förre LRF-tjänstemannen, numera statssekreteraren på Jordbruksdepartementet
              Rolf Eriksson vid en träff med livsmedelsindustrin. Han framförde
              där en världsnyhet som inga medier tog upp. Han framförde: Nu
              är torskbestånden i Östersjön räddade.
            </seg>
            <seg n="9fc218c2">
              Rolf Eriksson sade alltså detta den 24 april i år. Man skulle
              kunna tro att det var en av Folkpartiets valaffischer där de pratar
              om lag och ordning i ett folkpartistiskt Sverige. Båda sakerna
              är lika otroliga.
            </seg>
            <seg n="73dc5d9b">
              Att en statssekreterare framför detta budskap säger tyvärr mer
              om kompetensen hos Jordbruksdepartementets politiska ledning än
              om torskbestånden i Östersjön. Det handlar alltså om en ledning
              som accepterar ett uttag av torskbestånden som ligger skyhögt
              över vad forskarna rekommenderar.
            </seg>
            <seg n="89a60a14">
              Ett alltför omfattande fiske har medfört att flera fiskbestånd,
              framför allt torsken, har minskat i Östersjön och i Västerhavet.
              Så är det, oavsett vad statssekreteraren har för uppfattning.
            </seg>
            <seg n="c8347188">
              Följderna av utfisket har stört hela havsekosystemet. När beståndet
              av torsk minskar ökar mängden skarpsill, som utgör föda för torsken.
              Skarpsill är nu den dominerande fisken i Östersjön. Flera andra
              fiskarter, som ål och plattfisk, har decimerats kraftigt.
            </seg>
            <seg n="750f55df">
              Det utbredda fisket har även andra förödande konsekvenser, till
              exempel trålningen, som skadar bottenfaunan, att stora mängder
              bifångster slängs överbord och att fiskekvoterna överstiger det
              tal som rekommenderas av forskarna. Det illegala fisket är också
              ett mycket allvarligt problem.
            </seg>
            <seg n="203c680d">
              Den tidigare socialdemokratiska regeringen insåg och uppskattade
              fiskerinäringens betydelse för en stor grupp människor i vårt
              land. Man hyste förståelse för yrkesfiskarnas önskemål om fortsatt
              arbete och för kustsamhällenas kamp för överlevnad. Samtidigt
              var tillämpningen av försiktighetsprincipen och ekosystemansatsen
              självklara faktorer i arbetet på ett långsiktigt hållbart fiske.
            </seg>
            <seg n="38784c40">
              Grunden för den socialdemokratiska fiskeripolitiken var, och
              är, den helhetssyn som omfattar alla aspekter på ett fiske i kris.
              Det övergripande målet är en ekologisk, ekonomisk och socialt
              hållbar produktion som speglar konsumenternas efterfrågan.
            </seg>
            <seg n="cd3d3c88">
              Den socialdemokratiska regeringen beslutade bland annat att införa
              miljökonsekvensbeskrivningar för nya fiskemetoder.
            </seg>
            <seg n="c500a936">
              Ett försöksprojekt initierades i Kattegatt med så kallad effortreglering,
              vilket innebär att danska och svenska fiskare ska kunna ta upp
              allt som de fiskar under en begränsad tid, så kallade havdagar.
              Fiskarna slipper slänga tillbaka den fångst som inte ingår i kvoten,
              enligt den gamla kvotregleringen. Beräkningar visar att ca 40
              procent av all fångst slängs tillbaka i havet, skadad eller död.
            </seg>
            <seg n="57cd1533">
              Miljö- och jordbruksutskottet är enigt om att det krävs en långsiktigt
              hållbar fiskeripolitik för att det svenska fisket ska kunna fortleva.
              Överfiske och illegalt fiske måste förhindras, och, hävdar vi,
              forskarnas råd måste följas. Det är det internationella havsforskningsrådet
              som har kunskap om de biologiska gränserna och som vet var riskerna
              finns. Numera har vi till exempel förstått att sex av Sveriges
              tolv viktigaste fiskbestånd ligger utanför de biologiskt säkra
              gränserna och att torskbeståndet på västkusten bara är 5 procent
              av vad det var för 30 år sedan 5 procent.
            </seg>
            <seg n="53f593b5">
              Vi måste lyssna på forskarna och se till att det skapas en bättre
              dialog mellan dem och näringen. Alla aktörer måste vara överens
              om problembeskrivningen för att vi ska kunna dra åt samma håll.
            </seg>
            <seg n="4d753c02">
              Herr talman! De många sport- och fritidsfiskare som finns i Sverige
              omsätter varje år mer pengar än samtliga yrkesfiskare. De utövar
              sin verksamhet som hobby eller som affärsrörelse på hel- eller
              deltid. Som företrädare för en växande fisketurism har de goda
              utvecklingsmöjligheter. Fisketurismens förutsättningar kan dock
              ytterligare förbättras genom ett utvecklat licenssystem för fisketurismföretagande,
              en lösning på frågan om fiskevårdsavgifter, nya möjligheter att
              bilda fiskevårdsområden etcetera.
            </seg>
            <seg n="c94c9712">
              Även vattenbrukarna har framtiden för sig som livsmedelsproducenter.
              De kan bidra till nya arbetstillfällen och fler utkomstmöjligheter
              i mindre tätbefolkade områden av landet. Ett miljöanpassat vattenbruk
              kan ha stor betydelse för konsumenternas efterfrågan av fisk och
              skaldjur. Musselodlingarna bidrar dessutom till både livsmedelsförsörjning
              och miljöförbättringar.
            </seg>
            <seg n="c4c74d4d">
              Den klimat- och ursprungsmärkning som nu efterfrågas alltmer
              av konsumenterna ska givetvis omfatta även fiskeriprodukter. Märkningen
              ska kunna ge information om varifrån fisken kommer, hur långt
              den har transporterats och hur färsk den är. Konsumenten ska kunna
              avgöra om den är fångad på ett lagligt sätt. Därmed blir ursprungsmärkningen
              ännu en del i arbetet mot svartfiske.
            </seg>
            <seg n="aafa0792">
              En enhetlig klimat- och ursprungsdeklaration har också stor betydelse
              när det gäller miljöanpassad offentlig upphandling. I den offentliga
              upphandlingen bör hänsyn tas till miljöeffekter och till sociala
              effekter under hela produktionskedjan.
            </seg>
            <seg n="81d269e0">
              För att värna den känsliga havsmiljön lät den socialdemokratiska
              regeringen inrätta ett antal skyddade kustområden, marina reservat,
              på fem platser i Sverige, Fifång i Helsingforss skärgård, Nordre
              älv i Västra Götaland, Kungsbackafjorden, Knähaken i Skåne och
              Kronören i Västerbottens län. Ett fiskefritt område etablerades
              också vid Gotska Sandön. Vi menar att detta är en framkomlig väg
              för att skydda fisket och fiskemiljöerna. Vi ser gärna att regeringen
              förverkligar planerna på de 14 nya marina reservaten fram till
              år 2010.
            </seg>
            <seg n="3c3cdb0b">
              Herr talman! Vad gör då de fyra högerpartierna nu när de har
              fått möjlighet att genomföra alla de förslag som de fört fram
              under tolv år i opposition? Två veckor efter riksdagens öppnande
              tog de brutalt död på en av sina hjärtefrågor. Det handlar om
              yrkesfiskeavdraget som riksdagen har varit överens om att införa.
              Den första gången riksdagen beslutade om avdraget kunde vi införa
              det utan att fråga EU. Vid den tiden styrde också högerpartierna,
              men de genomförde aldrig beslutet.
            </seg>
            <seg n="f09b2004">
              Nu i sin första budget dödade de förslaget på ett par rader efter
              att ha drivit frågan under så gott som hela oppositionstiden och
              hävdat att de kommer att införa avdraget. Återigen visar det sig
              att tolkningen av vilket mandat de fyra högerpartierna har fått
              av folket bestämmer de själva. I denna bedömning har varken folket
              eller vallöftena någon betydelse. De hade ingen vilja eller ambition
              att driva frågan när de kom i regeringsställning. Det var bara
              ett svek i fiskeripolitiken bland de andra.
            </seg>
            <seg n="db16930a">
              Det ska bli intressant att se hur det går med 100-kilosregeln.
              Hittills har ni inte åstadkommit ett dyft i denna fråga som var
              så lätt att lösa i opposition. Och vilka åtgärder ska ni vidta
              för att underlätta det kustnära fisket? Hur snabbt vill ni införa
              drivgarnen?
            </seg>
            <seg n="bbf3abba">
              När Sverige försökte införa ett ensidigt torskfiskestopp så kokade
              inte bara högerpartierna. Även EU-kommissionen reagerade och påtalade
              att även svenska fiskare är EU-medborgare. Nu är detta glömt.
              Nu inför Sverige och de fyra högerpartierna ett ensidigt ålfiskestopp.
              Man kan undra om det är flera sådana här åtgärder som ska rädda
              det svenska kustfisket. Då kan ni svenska fiskare utefter kusten
              ta och söka upp de borgerliga riksdagsledamöterna som for land
              och rike runt och talade om vad en borgerlig fiskeripolitik skulle
              innebära.
            </seg>
            <seg n="41e94ad1">
              Ni ska veta det, fiskare runt Sveriges kust. De som styr i dag
              tror att de har fått mandat av er att införa ett ensidigt fiskestopp
              på ål, för de vann valet med 1,7 procent. Det är grunden. Ett
              riksdagsår har gått. Inga som helst beslut har fattats som gynnar
              det svenska fisket.
            </seg>
            <seg n="4dfdd188">
              Herr talman! Min frustration och det är inte bara min över att
              ingenting sker gäller också fisketurismen och vattenbruket. Vattenbruket
              är en mycket stor näring i världen, men i Sverige är vi ett u-land
              på området. Än värre blir det. Nu finns det förslag på att lägga
              ned avelsstationen i Kälarne, där Fiskeriverket har intressen.
              Det kunde vara intressant att få ett svar från regeringsmakten
              om hur det går med Kälarnes avelsstation. Hur ska ni ha det? Ska
              den få vara kvar, eller ska den läggas ned? Ska vi gräva ned vattenbruket
              i Sverige?
            </seg>
            <seg n="7316b924">
              Vilka åtgärder har ni arbetat fram för att stimulera en av världens
              snabbaste växande näringar, vattenbruket? Blir det någon utveckling
              i Sverige? Jag har varit i kontakt med vattenbrukets branschorganisation.
              Om den är kvar den här veckan är osannolikt. Något som helst stöd
              till en utveckling av branschen har inte den sittande regeringen
              kommit med på ett helt år. Det verkar inte som om den kommer med
              något stöd de kommande tre åren heller.
            </seg>
            <seg n="91e05e16">
              Ett annat viktigt område är fisketurismen. Fisketurismen omsätter
              betydligt mer pengar än det vi vanligtvis kallar yrkesfiske. Vad
              har ni för åtgärder inom detta område som skapar möjligheter till
              en bra tillväxt? Har ni några ambitioner över huvud taget inom
              fiskets område skulle det vara intressant att ta del av detta.
            </seg>
            <seg n="d54b73fb">
              Herr talman! Jag står bakom alla våra reservationer naturligtvis,
              men yrkar bifall till reservation nr 4.
            </seg>
          </u>
          <note n="d8692864">
            I detta anförande instämde Christer Engelhardt och Peter Jeppsson
            (båda s).
          </note>
          <note type="speaker" n="f2a7dddf">
            Anf. 50 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-be30a1146033abfb-6" n="2a7b99eb">
            <seg n="58409e99">
              Herr talman! Vi har debatterat väldigt stora frågor här i kammaren
              i dag, havspolitik, biologisk mångfald och nu fiskeripolitiken.
              Alltihop hänger ju ihop. Det hänger ihop med klimathotet runt
              omkring oss också. Det får konsekvenser det vi har talat om tidigare,
              att man satsar på havet men tar det från något annat miljöutrymme.
              Det tycker vi inte är bra.
            </seg>
            <seg n="26427609">
              Både fiskar och fiskare får det allt svårare att överleva i hav
              som inte mår bra. Det är fel fisk. Det är för liten fisk. Det
              är för lite torsk. Det är för mycket skarpsill. Det är svartfiske
              och annat fusk. Fisk och fiskare har, som sagt, problem.
            </seg>
            <seg n="2c23084d">
              Fisk slängs överbord, ibland för att kvoten är fylld. Men fisk
              kastas också överbord för att nästa fångst blev bättre än den
              första, och det ger mer pengar. Hur mycket fångad och död fisk
              som slängs överbord är det nog ingen som riktigt vet. Det nämns
              en siffra på 40 procent, men andra säger att det går en landad
              torsk på tre fångade och döda tillbakakastade i havet. Det är
              inte miljömässigt hållbart. Vänsterpartiet vill se ett hållbart
              och långsiktigt fiske.
            </seg>
            <seg n="eae0e15e">
              Fisk fångad i Nordsjön skickas till Kina, och där packas den.
              Den skickas sedan tillbaka hit och hamnar i våra svenska kök.
              Det är inte heller miljömässigt hållbart med den resa som den
              fisken gör. Vi måste få till stånd ett långsiktigt hållbart fiske.
            </seg>
            <seg n="2062ef47">
              Vänsterpartiet menar att EU:s fiskeripolitik måste förändras
              i grunden och att fiskekvoterna bör baseras på vetenskapliga uppskattningar.
              Vi måste kunna införa helt stopp för fiske av hotade arter. Vi
              bör också införa prov med fiskefria dagar för att begränsa uttaget.
              Vi bör förbjuda bottentrålning, öka maskstorlek i nät, förbjuda
              drivgarn och allmänt nätfiske på grunda bottnar, bland annat.
            </seg>
            <seg n="7edc134a">
              För att komma till rätta med svartfisket är det nödvändigt, menar
              Vänsterpartiet, med märkning av fisken så att vi vet var den kommer
              ifrån. Som konsument har man rätt att få veta hur många mil som
              fisken har åkt innan den säljs här så att vi vet om den har varit
              i Kina och vänt innan den kommer till köksbordet hos oss.
            </seg>
            <seg n="fe26e070">
              Fiskeflottan bör förändras från storskaligt havsfiske till kustnära
              fiske och fiske i våra älvar med miljöanpassade fiskemetoder och
              redskap.
            </seg>
            <seg n="9caf63e1">
              I en utredning som gjordes av ett antal länsstyrelser för ett
              par år sedan med titeln Fiskets framtid på södra ostkusten utveckling
              eller avveckling? redovisades en negativ trend vad gäller såväl
              sysselsättning och produktion som inkomsten från yrkesfisket.
              Utredningen säger också att det inte finns några tecken på att
              ett yrkesmässigt fiske kommer att finnas kvar alls inom en tioårsperiod
              om vi inte aktivt förändrar förutsättningarna för fiskets utveckling.
              Det krävs alltså en kraftsamling för att vända utvecklingen i
              Sverige och att Sverige driver på inom EU, men det gör inget,
              utan det är bra om Sverige går före.
            </seg>
            <seg n="c1d2c720">
              Ett långsiktigt hållbart fiske är nödvändigt. Det krävs en kraftsamling
              för att vända utvecklingen, och en handlingsplan med konkreta
              åtgärder för det kustnära fisket bör upprättas.
            </seg>
            <seg n="0c85f7b9">
              Herr talman! Jag står givetvis bakom samtliga våra reservationer
              i miljö- och jordbruksutskottets betänkande 14, men för tids vinnande
              yrkar jag bifall bara till reservationerna 1 och 4.
            </seg>
          </u>
          <note type="speaker" n="ce549ac3">
            Anf. 51 TINA EHN (mp):
          </note>
          <u who="tina_ehn_9c2cbf" xml:id="i-7422ae939f8631e7-0" n="5a8ca9e2" next="i-8f5d21dd4047fca0-0"/>
          <note n="d778f863">
            Herr talman! Vi behandlar nu miljö- och jordbruksutskottets betänkande
            nr 14 Fiskeripolitik .
          </note>
          <u who="tina_ehn_9c2cbf" xml:id="i-8f5d21dd4047fca0-0" n="5a8ca9e2" prev="i-7422ae939f8631e7-0">
            <seg n="9ea4535b">
              Som barn fiskade jag ganska mycket med mina morföräldrar uppe
              i Österbotten. Det var en fantastisk upplevelse att lägga nät
              på kvällen och ta upp dem i ottan det svåra var att kliva upp
              på morgonen och sedan få tillreda fiskarna på olika sätt, röka
              dem på en rök vid bryggan och så vidare. Där tillbringade jag
              nästan hela mina somrar under uppväxten och lärde mig ganska mycket
              om naturens villkor och olika förutsättningar som jag bär med
              mig inombords. När jag sedan som vuxen kom dit och skulle bedriva
              samma underbara fiske fungerade det liksom inte. Fisken fanns
              inte kvar. Det var en helt annan havsmiljö som jag möttes av.
            </seg>
            <seg n="acf0c178">
              Ett småskaligt kustnära ansvarsfullt hållbart fiske är ett fiske
              som är viktigt på flera vis. Det är en grund för kustsamhället
              och för en levande skärgård. Det finns också en smärtgräns för
              distributionskedjans kvarvarande. Vi har även ett fritidsfiske
              med ett stort inslag av fiskevård som är en viktig del att nämna.
              Vi ser också en utveckling av turism på alla områden som vi har
              debatterat här i dag.
            </seg>
            <seg n="a261f080">
              Men vi har uppenbara problem som definitivt inte är enkla att
              lösa men som vi politiker i Sveriges riksdag måste inse. Vi har
              en överkapacitet av fiskeflottan i relation till resursbasen.
              Det är ett problem som man kan angripa på två sätt: genom en anpassning
              av fiskeflottan till vad beståndet långsiktigt tål samt en återhämtning
              av beståndet. Jag saknar den övergripande strategin för anpassning.
            </seg>
            <seg n="2601f941">
              Att man måste utveckla selektiva redskap för att få en större
              kontroll över det otillåtna fisket är nog alla med på, men det
              är inte tillräckligt. Tidigare satsningar på att minska det otillåtna
              fisket har gett för lite resultat. Det finns flera förslag om
              en förbättrad kontroll. Nyligen kom en utredning om sanktionsavgifter
              som föreslår ett direkt, enkelt och effektivt beivrande av vissa
              regelbrott. Man behöver inte längre ha en så långsam och utdragen
              process, och det är bra.
            </seg>
            <seg n="f840f8ab">
              För några år sedan gjorde man en stor reform av EU:s fiskeripolitik.
              En av de viktigaste poängerna sades vara att man skulle tänka
              mer långsiktigt. Man gjorde tydligare att det skulle tas fram
              långsiktiga planer för bestånd med problem. Dessa skulle vara
              strängare om beståndet var i kris, då det skulle tas fram återhämtningsplaner.
              Om läget var allvarligt men ej i kris skulle det tas fram förvaltningsplaner.
              Det är noga specificerat i den nya grundförordningen var gränsen
              går och vad en återhämtnings- respektive förvaltningsplan ska
              innehålla.
            </seg>
            <seg n="385463bf">
              När det gäller torsken i Östersjön är det östra beståndet helt
              klart ett bestånd i kris. Det ska tas fram en återhämtningsplan
              enligt grundförordningens artikel 5. Men sker det? Har Sverige
              krävt det? Vad jag ser presenteras en långsiktig plan för Östersjöns
              torsk, men planen uppfyller inte kraven i grundförordningen.
            </seg>
            <seg n="c0792331">
              Man kan inte slingra sig ur den vetenskapliga forskningens rådgivning
              och rekommendationer. Att ta fram en plan som sätter gränser för
              hur mycket fisk man får fånga är inte att utgå från den biologiska
              grunden, från hur beståndet är.
            </seg>
            <seg n="ab379827">
              Frågan om kvoter inom fisket är möjlig att hantera på olika sätt.
              Som jag ser det bör kvoterna vara individuella och inte överförbara
              hur som helst.
            </seg>
            <seg n="847b1649">
              Ålbeståndet är akut hotat. I Sverige klassades ålen år 2005 som
              en rödlistad art. Ålens liv är inte helt klarlagt. Man är orolig
              över vad som faktiskt kan hända. Ett ensidigt förbud mot fiske
              av ål kom från Fiskeriverket och skulle ha trätt i kraft den 1
              maj i år. Det är bra, men det finns en massa möjligheter till
              undantag för det ena och det andra. Det innebär att den som fiskar
              mest får fortsätta. Vem tillhör resurserna, i detta fall ålen?
            </seg>
            <seg n="3b6fd013">
              Enligt den nya rådsförordningen från kommissionen ska varje land
              upprätta en förvaltningsplan för ålens framtid. En nationell förvaltningsplan
              påbörjades under 2006.
            </seg>
            <seg n="155156ff">
              Förslaget till ny rådsförordning om återhämtning av beståndet
              av europeisk ål behandlades vid jordbruks- och fiskerådets möte
              den 1617 april. Beslutet sköts upp till sommaren det var ju bekvämt
              för det var något land som skulle hålla val alldeles snart.
            </seg>
            <seg n="21f058a7">
              Sverige ska arbeta för kraftfulla åtgärder. Jag undrar vilka,
              för det framgår dåligt.
            </seg>
            <seg n="7f540d62">
              Att ersätta en del av förlusterna av havets fisk med fiskeodlingar
              är ett sätt att lösa bristen på fisk i affären. Vilka de övriga
              vinsterna är kan säkert behöva utredas. Även om det många gånger
              är positivt med fiskeodlingar, är det i sammanhanget viktigt att
              påtala att Sveriges regler för vattenbrukets utsläpp av närsalter
              upplevs som mindre stränga än de som gäller på Åland. Därför bör
              Sveriges regering tillse att det inte blir en flykt från Åland
              till Sverige för att regelverket här är mindre strängt. Eftersom
              vi upplevs som ett land med mindre stränga förbud mot fiskeodlingar
              som hamnar vid exempelvis Höga kusten, så bidrar även dessa utsläpp
              till övergödningen av Östersjön så småningom genom de vattenströmmar
              som drar ned sötvatten i detta innanhav.
            </seg>
            <seg n="99412815">
              Jag skulle vilja yrka bifall till alla Miljöpartiets reservationer,
              men för tids vinnande yrkar jag bifall bara till reservation 1.
            </seg>
          </u>
          <note type="speaker" n="9ee5b5cf">
            Anf. 52 RUNE WIKSTRÖM (m):
          </note>
          <u who="rune_wikstrom_9fb65b" xml:id="i-98edc5b30bfbedca-0" n="9b41b2fd">
            <seg n="61bbd479">
              Herr talman! Jag är uppvuxen på ön Möja i Helsingforss skärgård,
              och jag liksom mina förfäder har varit yrkesfiskare hela livet.
              Jag har följaktligen trampat ett fiskebåtsdäck under hela mitt
              yrkesverksamma liv.
            </seg>
            <seg n="d37025b5">
              I dag har vi samlats här i kammaren för att ta ställning till
              miljö- och jordbruksutskottets betänkande om fiskeripolitiken.
              I miljö- och jordbruksutskottets betänkande MJU14 har de 37 motioner
              som väckts under den allmänna motionstiden behandlats.
            </seg>
            <seg n="de82fa93">
              Många motioner tar upp frågor som tidigare har behandlats av
              utskottet. Andra motioner tar upp frågor där riksdagen i huvudsak
              har delegerat beslutanderätten till regeringen. Mot denna bakgrund
              har samtliga motioner avstyrkts. De flesta av dem har avstyrkts
              i avvaktan på resultatet av pågående arbete och utredningar på
              området.
            </seg>
            <seg n="8761f1a4">
              Herr talman! Sverige är ett land som har mycket goda förutsättningar
              att bruka sina vattentillgångar för både försörjning och rekreation.
              Dessa förutsättningar har skapat en tradition baserad på fiskerinäringen
              i många kustsamhällen. Vikten av denna tradition av kulturella
              arv är dock svår att mäta i enbart antalet sysselsatta i näringen.
            </seg>
            <seg n="d8965754">
              Mot slutet av förra året fanns runt 1 550 svenska fiskefartyg
              med tillstånd att fiska yrkesmässigt ute till havs och ca 1 900
              personer med yrkesfiskarlicens. Enligt uppskattningar har varje
              yrkesfiskare cirka fem personer sysselsatta på landbacken också.
            </seg>
            <seg n="b86c2226">
              Förutom det traditionella fisket finns också en yrkeskår av vattenbrukare
              som under kontrollerade former odlar och föder upp fisk och skaldjur.
              Det är en uppfödning för försäljning och konsumtion.
            </seg>
            <seg n="d00f2215">
              Dessa företags betydelse för en levande landsbygd bör uppmärksammas.
              Vattenbruk kan bli ett viktigt inslag i den framtida svenska landsbygdsutvecklingen.
              Det finns stora förutsättningar för en konkurrenskraftig produktion.
              Men ingen ska tro att den odlade fisken äter prinskorv och köttbullar.
              Det går åt stora mängder fisk för att föda upp dem, och det måste
              man ta med i beräkningen.
            </seg>
            <seg n="75f183f2">
              Inom Sverige finns det också ett par miljoner sportfiskare. Sportfisket
              omsätter också stora belopp, främst i småföretag i glesbygden
              där sådana här olika initiativ är mycket viktiga.
            </seg>
            <seg n="0dea21aa">
              För att det svenska fisket ska överleva krävs en långsiktigt
              hållbar fiskeripolitik där naturresurserna brukas på ett uthålligt
              sätt. För att säkra beståndets förnyelse är det nödvändigt att
              förhindra såväl överfiske som illegalt fiske. Det är särskilt
              viktigt att betona att miljöproblemen utgör ett större hot än
              vad yrkesfisket i sig gör.
            </seg>
            <seg n="28751309">
              Den senaste tidens klimatförändringar till trots har havsmiljön
              ofta kommit i skymundan i den politiska debatten. Regeringen har
              nyligen i vårpropositionen avsatt ½ miljard kronor som fram till
              år 2010 ska satsas på havsmiljön i både Östersjön och Västerhavet.
            </seg>
            <seg n="0a7f9a0a">
              För att det småskaliga yrkesfisket ska överleva krävs också en
              politik som främjar fiskarnas förutsättningar och villkor. Regeringen
              har i vårpropositionen tagit ett stort steg i denna riktning genom
              att slopa fastighets- och förmögenhetsskatterna. Borttagandet
              av dessa skatter underlättar fiskarnas villkor eftersom många
              småskaliga yrkesfiskare i sitt kustnära boende blev upptaxerade
              till miljonärer genom den tidigare socialdemokratiska regeringens
              politik. Hade den socialistiska terrorn mot kustbefolkningen fått
              fortsätta hade ursprungsbefolkningens saga inom en snar framtid
              varit all.
            </seg>
            <seg n="51dc6680">
              Alliansregeringens politik visar att det är möjligt att skapa
              goda förutsättningar för det småskaliga fisket att överleva på
              sikt. Men då får inga nya dumma beslut fattas av Fiskeriverket,
              och vi måste komma till rätta med säl- och skarvproblematiken.
            </seg>
            <seg n="2c055fb0">
              Herr talman! En mycket stor del av insatserna inom det svenska
              fisket bedrivs inom ramen för EU:s gemensamma fiskeripolitik.
              Den sätter ramar för uttag av vissa kvoterade fiskarter. Denna
              politik kompletteras med bestämmelserna för bland annat kust-
              och inlandsfiske, fritidsfisket och fiskevården som i huvudsak
              är nationella regler.
            </seg>
            <seg n="d3c82c49">
              Den gemensamma fiskeripolitiken är central för att säkra såväl
              fiskens som fiskenäringens långsiktiga hållbarhet. EU fäster stor
              vikt vid upprättande av förvaltnings- och återhämtningsplaner.
              Eftersom nästan hela Östersjöns kust i dag ligger inom EU är förutsättningar
              att åstadkomma positiva resultat med en gemensam politik mycket
              goda. Det är viktigt att Sverige tar en mer aktiv roll och blir
              en pådrivande kraft i utvecklingen av fiskeripolitiken inom EU.
            </seg>
            <seg n="4404832e">
              Herr talman! Det är både nödvändigt och önskvärt att fisket kontrolleras.
              Kontrollarbetet kan göras enklare och mer effektivt för att minska
              den administrativa bördan för fisket. Regeringens målsättning
              att företagens kostnader för regelbördan ska ha minskats med 25
              procent till år 2010 bör uppmärksammas i sammanhanget. Fiskares
              administrativa börda är större än för någon annan inom svenskt
              näringsliv.
            </seg>
            <seg n="7879f157">
              Oavsett om man är yrkesfiskare på hel- eller deltid, vattenbrukare
              eller turistentreprenör är man företagare och beroende av den
              allmänna företagarpolitiken. Småföretagare är en viktig grupp
              i dagens samhälle. De måste känna tilltro till myndigheter och
              politiker och till att regelverken är motiverade. Gällande regelverk
              måste anpassas till det småskaliga fisket.
            </seg>
            <seg n="ebbe1fd3">
              Förtroendet mellan yrkesfiskare, myndigheter, politiker och forskare
              bör förbättras. Yrkesfiskarna har stora kunskaper om fiskbestånd,
              hav och miljö som i dag inte tas till vara i tillräcklig omfattning.
              De praktiska yrkesutövarna bör ges möjlighet att delta i och påverka
              förvaltningsprocessen. Då ökar också ansvaret för att leva upp
              till dessa regler.
            </seg>
          </u>
          <note n="9ddb4067">
            Herr talman! Jag yrkar bifall till förslaget i utskottets betänkande
            och avslag på samtliga reservationer.
          </note>
          <note type="speaker" n="95a4e56b">
            Anf. 53 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-9" n="705622b4">
            <seg n="35da0ad0">
              Herr talman! Både jag och Rune är kustbor, och vi är överens
              om att det är en viktig befolkning. Kustfisket är oerhört viktigt
              för att hålla liv i kusternas kultur och samhällen. Vi är också
              överens om att vi vet vilken kust i Sverige som är bäst.
            </seg>
            <seg n="416b4d88">
              Jag har ett par frågor att ställa till Rune som det är viktigt
              att vi får svar på. De är oerhört viktiga för kustfisket.
            </seg>
            <seg n="7c51c6ed">
              En stor affärsverksamhet på västkusten i dag är att köpa upp
              båtar. Man gör det i säker förvissning om att staten kommer att
              införa försäljbara kvoter. Vi har haft den diskussionen förut,
              men jag skulle vara mycket tacksam om Rune kunde tala om Moderaternas
              ställning i frågan. Vad anser du om försäljbara kvoter? Ska vi
              ha dem i Sverige eller inte?
            </seg>
            <seg n="8f4c0a3d">
              Vi fick på pälsen 2003 när Sverige skulle införa ett ensidigt
              fiskestopp på torsk. Svenska fiskare var också EU-medborgare.
              Det var vi överens om, och det fick rätta oss efter. Nu inför
              Sverige ånyo ett ensidigt fiskestopp, och kustfisket drabbas hårdast.
              Det kommer att slås ut. Det finns ledamöter som har sagt att kustfiskarna
              nästan svälter ihjäl om vi inför detta. Det är väl att gå lite
              långt, men man slår undan benen på kustfisket som ändå är basen
              för kulturen ute i dessa samhällen.
            </seg>
            <seg n="9dea122f">
              Vilken är din och Moderaternas synpunkt på detta med ensidigt
              fiskestopp? Ni fick i och för sig stöd av Miljöpartiet, men vad
              det handlar om egentligen är ställningstagandet att fiskarna också
              är EU-medborgare.
            </seg>
            <seg n="29a47ab5">
              Jag vore tacksam om jag kunde få svar på de två frågorna, Rune.
            </seg>
          </u>
          <note type="speaker" n="3f3a6885">
            Anf. 54 RUNE WIKSTRÖM (m) replik:
          </note>
          <u who="rune_wikstrom_9fb65b" xml:id="i-98edc5b30bfbedca-1" n="9b41b2fd">
            <seg n="72bc74c8">
              Herr talman! Jag ska svara på dina frågor, Jan-Olof. Det är bra
              att du har börjat tänka på fiskeripolitiken. I Sydöstran sade
              du en gång att Socialdemokraterna inte har någon egen fiskeripolitik
              och att du ville avbryta samarbetet med Miljöpartiet. Det är mycket
              roligt att du nu har börjat tänka i andra banor.
            </seg>
            <seg n="9b261b2f">
              Du frågade mig om försäljbara kvoter. Jag vill inte vara med
              om det. Jag anser att en koncentration av fisket kommer att ske,
              och jag vill inte vara med om den politiken. Det har jag gett
              till känna för ganska länge sedan.
            </seg>
            <seg n="c1dd38b3">
              Det ensidiga ålfiskestoppet är inget idiotstopp. Den största
              delen av ålfisket får fortsätta.
            </seg>
            <seg n="f2168224">
              Det drabbar de små väldigt hårt. Det kan jag inte försvara. Det
              är bara så. Det går inte att försvara. Det är ett oförlåtligt
              övertramp från Fiskeriverkets sida som inte borde ha fått ske.
              Jag kan tyvärr inte försvara det. Så enkelt är det.
            </seg>
          </u>
          <note type="speaker" n="f3313853">
            Anf. 55 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-10" n="705622b4">
            <seg n="2b0ca9ef">
              Herr talman! Jag tycker inte om att du lägger skulden på en myndighet.
              Det är ju ändå ni i regeringsställning som styr myndigheterna.
              Det är fegt och bedrövligt att lägga skulden på myndigheten. Ni
              kan när som helst tala om för Fiskeriverket vilken politik ni
              vill att de ska föra.
            </seg>
            <seg n="620221f6">
              Jag är tacksam för att Moderaterna säger absolut nej till försäljbara
              kvoter. Det kommer att dämpa försäljningarna på västkusten när
              de vet att det inte kommer att genomföras.
            </seg>
            <seg n="84a9724d">
              Ålfisket är inte något idiotstopp. Jag vet inte om ni kallade
              torskstoppet för idiotstopp. Det här är lika mycket idiotstopp
              som torskstoppet var. Det är helt fel utifrån ett EU-perspektiv.
              Svenska fiskare ska inte stoppas och sedan behöva gå in och begära
              dispens för att få fiska. Det är helt fel.
            </seg>
            <seg n="22d6ccd2">
              Det har ringt en fiskare till mig och talat om att de inte fick
              någon dispens eftersom de hade problem med båten förra året och
              inte fångade någon ål. Nu går han i konkurs.
            </seg>
            <seg n="1c999c5f">
              Det är moderat näringspolitik i sin prydno.
            </seg>
            <seg n="fe31bbc2">
              Nu har ni allierat er med Miljöpartiet. Ni har skaffat er en
              gemensam fiskeripolitik. Du tyckte att det var starkt av mig att
              stå upp för en socialdemokratisk fiskeripolitik. Det har jag alltid
              gjort. Jag har alltid, även när vi hade en socialdemokratisk regering,
              vågat säga vad jag tyckte var en bra fiskeripolitik. Jag hoppas
              att du också gör det fortsättningsvis.
            </seg>
          </u>
          <note type="speaker" n="94ad57fe">
            Anf. 56 RUNE WIKSTRÖM (m) replik:
          </note>
          <u who="rune_wikstrom_9fb65b" xml:id="i-98edc5b30bfbedca-2" n="9b41b2fd">
            <seg n="be9746dd">
              Herr talman! Jag har ju poängterat att jag inte kan försvara
              det som hände med ålen.
            </seg>
            <seg n="2666f2b2">
              Det är roligt att du har börjat fundera lite, Jan-Olof. Tillsammans
              skulle vi nog kunna göra en hel del. Du är välkommen över till
              vårt gäng. Vi kan nog bena ut ett och annat ben ur detta.
            </seg>
            <seg n="c01a2212">
              Välkommen till oss, om du har något att säga i det här fallet.
            </seg>
          </u>
          <note type="speaker" n="19612dcf">
            Anf. 57 CLAES VÄSTERTEG (c):
          </note>
          <u who="claes_vasterteg_4494bf" xml:id="i-03417d56ce36c4fa-5" n="6b025fb0">
            <seg n="09f99c82">
              Herr talman! Vi är nog alla överens om att en hållbar fiskeripolitik
              och ett hållbart fiske är oerhört viktigt. Enligt min uppfattning
              är det avgörande för en fortsatt biologisk mångfald. Det är också,
              som har förts fram i debatten tidigare, oerhört viktigt för många
              människor som är beroende av en god tillgång till fisk för att
              företagen ska vara lönsamma och för att de ska få en utkomst i
              sitt dagliga värv.
            </seg>
            <seg n="33d038a8">
              Det är viktigt för såväl yrkesfiskare som för många fritidsfiskare
              och många av dem som bedriver turistnäring i vår skärgård och
              runt våra insjöar.
            </seg>
            <seg n="342abfc2">
              För att vi ska nå en fortsatt positiv utveckling för dem som
              är engagerade i Sverige vad gäller fisket krävs en fiskeripolitik
              där vi ser till att använda våra naturresurser på ett uthålligt
              sätt.
            </seg>
            <seg n="f3c95844">
              Det är oerhört centralt att vi fortsätter att arbeta för att
              förhindra både överfiske och illegalt fiske. Det krävs också,
              som har framförts här tidigare, en ökad andel av gemensamma överenskommelser.
              Fisken är i mångt och mycket en gemensam resurs som på många håll
              i världen har orsakat många konflikter. Det orsakar konflikter
              på kanske lite lägre nivå också. Därför krävs det gemensamma överenskommelser
              över nationsgränserna.
            </seg>
            <seg n="236c9830">
              Herr talman! Från alliansens sida har vi satt som mål att vi
              ska vara en aktiv part i EU-arbetet. Vi ska aktivt ta del i och
              bidra till den politik som EU formar på alla områden. Den gemensamma
              fiskeripolitiken är en central del i det. Det är en del där vi
              redan har haft möjlighet att påverka EU:s beslut. Vi har lämnat
              plakatpolitiken och är i stället med och bidrar konstruktivt.
              Effekten av det blev att torskfiskekvoterna minskade för första
              gången på många år.
            </seg>
            <seg n="a7280d40">
              Det tycker jag är mycket positivt. Jag hade gärna nått längre.
              Det var också den svenska regeringens position när vi gick in
              i förhandling, men vi nådde en minskning vilket är oerhört centralt
              i det fortsatta arbetet.
            </seg>
            <seg n="7e7dfc75">
              Jag tror också att arbetet måste fortsätta, precis som man har
              varit inne på här tidigare. Ett försök som man i dag gör i Kattegatt
              är att man tittar på att använda havdagar som ett nytt system
              för att styra fisket. Det tycker jag ska bli mycket intressant
              att följa. Jag ser gärna en utveckling av det systemet.
            </seg>
            <seg n="1e1cba4f">
              Herr talman! På många håll i Sverige och i många olika grupper
              pågår ett arbete för att nå en hållbar fiskeripolitik. För att
              vi ska nå fram i det arbetet där jag tror att alla verkligen önskar
              att vi når framgång är det centralt att förtroendet mellan yrkesfiskare,
              myndigheter, politiker och forskare förbättras. Man måste ta tillfället
              i akt och lyssna på varandras utgångspunkter. Man måste lyssna
              på varandras argument och inte genast blockera.
            </seg>
            <seg n="cc42cd57">
              Det krävs att vi har ett tydligt underifrånperspektiv och en
              delaktighet i arbetet för att få förståelse och förtroende för
              de beslut vi fattar i Sverige och EU.
            </seg>
            <seg n="7509a423">
              Utöver vikten av samarbete kan vi konstatera att det nu öppnas
              möjligheter för det kustnära fisket. Det öppnas möjligheter under
              de kommande åren via den europeiska fiskerifonden där det finns
              1 miljard kronor. Det öppnas möjligheter via det landsbygdsprogram
              som regeringen har fattat beslut om och som ger ökade möjligheter
              för det svenska kustnära fisket att få företagandet att utvecklas.
            </seg>
            <seg n="05964ac7">
              Det öppnas också upp möjligheter när alliansregeringen nu har
              satt i gång regelförenklingsarbetet. Vi syftar till att minska
              reglerna för framför allt de mindre företagen. Vi har sett över
              och genomfört ett antal åtgärder för att förbättra villkoren för
              Sveriges företagare och företag. Det kommer att komma även det
              kustnära fisket till del.
            </seg>
            <seg n="200c25c9">
              Herr talman! Med den här, trots allt, ganska breda enigheten
              om vikten av ett hållbart fiske och med förhoppningen att vi tillsammans
              kan vara med och påverka vad som sker i den europeiska unionen
              tror jag att vi kan nå ganska långt på väg mot ett hållbart fiske
              under den här mandatperioden.
            </seg>
          </u>
          <note type="speaker" n="27ba1618">
            Anf. 58 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-11" n="705622b4">
            <seg n="d642107e">
              Herr talman! Centern har under den gångna mandatperioden varit
              ett av de borgerliga partier som har stått upp och sagt att man
              är motståndare till försäljbara kvoter, att det absolut inte är
              en lösning som man vill ha och att det är en lösning som kommer
              att underminera det kustnära fisket och småskaligheten.
            </seg>
            <seg n="d1e75aea">
              Jag skulle vilja få reda på om det är en ståndpunkt som ni fortfarande
              har och om ni lierar er med Moderaterna på den punkten. Det är
              viktigt för mig att få reda på.
            </seg>
            <seg n="28e7f2ec">
              Du säger att kustfisket får en chans och att de nu får 1 miljard
              i fiskerifonden. Frågan är vad de ska fiska när vi har slagit
              undan benen på dem. Det är inte mycket kvar när vi inför ensidiga
              fiskestopp av en av de viktigaste arterna som det kustnära fisket
              är helt beroende av.
            </seg>
            <seg n="2a30037f">
              Vad händer med det som vi lyckas spara? Jag säger inte att det
              är fel med fiskestopp på ål, men det ska naturligtvis ske gemensamt
              i EU. Det har vi alltid sagt och det har ni förkastat här år efter
              år. Nu gör ni detta själva, ensidigt och slår undan benen på våra
              kustfiskare så att de håller på att svälta ihjäl. Det är fruktansvärt
              att ni hanterar folk på det viset.
            </seg>
            <seg n="76d19638">
              Den miljarden sparar vi nog in.
            </seg>
            <seg n="9d1f1e06">
              Anser du, Claes, att det sker ett överfiske i Östersjön? Är svenska
              fiskare med om det överfisket?
            </seg>
          </u>
          <note type="speaker" n="7393c18a">
            Anf. 59 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-03417d56ce36c4fa-6" n="6b025fb0">
            <seg n="822c52ec">
              Herr talman! Jag tycker att det är lite magstarkt att hävda att
              den nya regeringen har raserat det kustnära fisket under åtta
              månaders arbete. Jag tycker att vi kan ha lite hyfs i debatten.
              Jag konstaterar att det har skett ett antal saker under den tidigare
              mandatperioden, eller jag ska snarare säga att det har brustit
              och att det inte har vidtagits tillräckligt många åtgärder. Vi
              har många företag i dag som dignar under ett stort regelverk som
              har kommit till under de tidigare regeringarnas tid, alltså när
              Jan-Olof Larssons eget parti har suttit i regeringsställning.
            </seg>
            <seg n="8072244b">
              Vi sätter nu i gång ett arbete för att vända utvecklingen och
              se till att regelbördan minskar och se till att förbättra villkoren
              för företagen. Det ger också möjligheter för det kustnära fisket
              att vi förbättrar villkoren för företag med det landsbygdsprogram
              som vi har tagit fram. Europeiska fiskerifondens medel ger ytterligare
              en möjlighet. Sedan ska vi se till att vi når fler gemensamma
              överenskommelser på EU-nivå. Jag hade hoppats att man skulle nå
              en överenskommelse när det gäller ålfisket. Tyvärr har man inte
              nått fram än. Men förhoppningsvis når man en överenskommelse.
              Det är också oerhört viktigt att vi når gemensamma överenskommelser
              på EU-nivå för att vi ska kunna få en utveckling av ålbestånden.
              Nu har vi denna situation att hantera. Och jag hoppas att Fiskeriverket
              är generöst med sina dispenser och när det gäller de ansökningar
              som har kommit in. Jag har också nåtts av signaler om att det
              inte är så många som har fått dispens. Men min förhoppning är
              att Fiskeriverket fortsättningsvis kan vara mer generöst.
            </seg>
          </u>
          <note type="speaker" n="a800d232">
            Anf. 60 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-12" n="705622b4">
            <seg n="1ee39d65">
              Herr talman! Claes Västerteg, du måste väl ändå medge att det
              är att gå bakvägen att införa ett ensidigt svenskt fiskestopp
              i Sverige när vi har stått och argumenterat och tjatat om detta
              sedan 2003 när det gäller torsken. Det är precis samma sak. Sedan
              begär ni att det ska ges dispenser. Och så fattas det godtyckliga
              beslut. Varken du eller Rune Wikström kan klaga på att detta beror
              på Fiskeriverket. Det är ju regeringen som skickar signalerna
              till sin myndighet.
            </seg>
            <seg n="b426bc3b">
              Om man ska ge förutsättningar för det kustnära fisket så måste
              det finnas något kustfiske kvar. Om man tar bort den art som kanske
              är viktigast för kustfisket ålen och låter danskarna ta upp den
              i stället så gynnar inte det kustfisket. Då lägger företagen av
              och går i konkurs och försvinner. Då hjälper det inte att det
              finns 1 miljard för att utveckla företagen när det inte finns
              några företag att utveckla. Det är ju helt naturligt.
            </seg>
            <seg n="ea5c7599">
              När det gäller huruvida det sker ett överfiske i Östersjön, där
              svenska fiskare är med och bedriver det utifrån forskarnas rådgivning,
              skulle det vara intressant att få reda på om du tycker att det
              sker ett överfiske i dag och om vi ska bry oss om att skicka pengar
              till Ices och forskarna. Ska man bry sig om vad forskarna säger,
              eller hur ska vi hantera situationen?
            </seg>
          </u>
          <note type="speaker" n="531bf971">
            Anf. 61 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-03417d56ce36c4fa-7" n="6b025fb0">
            <seg n="0a979d90">
              Herr talman! Som sades i ett tidigare replikskifte är det Fiskeriverket
              som har fattat beslutet, och det är en statlig myndighet, det
              är vi helt på det klara med. Men det finns också något i detta
              land som vi kallar för ministerstyre. Det handlar om att ministern
              inte kan gå in och styra hur som helst. Om ministern skulle agera
              på det sättet tror jag att det också kommer en KU-anmälan som
              ett brev på posten. Därför får vi utifrån denna situation lösa
              detta. Vi får se till att arbeta hårt och aktivt för att få till
              en gemensam överenskommelse på EU-nivå. Min förhoppning är att
              vi kan nå fram dit.
            </seg>
            <seg n="aca6820b">
              Jag glömde att svara på frågan om överfiske. Låt mig säga att
              jag tycker att det är oerhört viktigt att vi i våra beslut och
              våra ansträngningar tar vetenskaplig hänsyn och lyssnar på vetenskapen
              och dem som forskar på detta område. Där är Ices den centrala
              parten.
            </seg>
            <seg n="c455a20f">
              Vi har fått signaler om och redovisningar där det pekas på att
              det har förekommit ett överfiske och ett illegalt fiske runt om
              i alla länder runt Östersjön. Hur stort det är i Sveriges fall
              vågar jag inte ge mig in och peka på. Men jag tror att det finns
              personer som begår lagbrott i alla delar. Och vi ska gemensamt
              se till att vidta åtgärder för att minska det överfiske och det
              illegala fiske som finns totalt sett inom Östersjön. Allt illegalt
              fiske är lika illa oavsett vilken nationalitet det är på de fiskare
              som bedriver det.
            </seg>
          </u>
          <note type="speaker" n="fce29d8c">
            Anf. 62 LARS TYSKLIND (fp):
          </note>
          <u who="lars_tysklind_52dd95" xml:id="i-b2e031f8868a0645-4" n="61037ebe">
            <seg n="61660d48">
              Herr talman! Jag ska först lite grann kommentera det som Jan-Olof
              Larsson tog upp här om Folkpartiets valaffischer. Han gjorde en
              parallell som jag inte riktigt förstod om ordning och reda i skolan.
              Men jag kan bara meddela att det är den skolpolitik som nu genomförs
              och som enligt undersökningar har stöd av 80 procent av befolkningen.
              Så det känns inte så bekymmersamt.
            </seg>
            <seg n="489da0dc">
              Herr talman! Jag ska börja med att yrka bifall till förslaget
              i betänkandet och avslag på samtliga reservationer. Man kan konstatera
              att det är ett mycket mångfasetterat betänkande, och det är många
              frågor som tas upp. Jag kommer därför att koncentrera mig på några
              grundläggande punkter.
            </seg>
            <seg n="54ad9047">
              Det har tidigare i dag konstaterats att den gemensamma fiskeripolitiken
              inom EU är det medel som vi har för att skapa ett långsiktigt
              hållbart fiske inom biologiskt säkra gränser. Och det internationella
              havsforskningsrådet Ices rådgivning är central i det sammanhanget.
              Jag har ingen annan känsla än att det egentligen är utgångspunkten
              för alla typer av förhandlingar. Sedan hamnar man kanske inte
              riktigt där. Men det är det som är utgångspunkten.
            </seg>
            <seg n="c9cf2d49">
              Hotade bestånd ska byggas upp igen genom återhämtningsplaner.
              Det ska vara långsiktiga planer så att yrkesfisket vet vad man
              har att förhålla sig till och så vidare. Och det ska vara förutsägbart.
              Därför tycker jag att det är väldigt bra att Sverige har en aktiv
              och pådrivande roll inom EU. Vi har höga ambitioner, och det kommer
              kanske inte alltid fram exakt i våra utgångspunkter här. Men jag
              tycker att den nuvarande regeringen har lyckats väldigt bra med
              att driva utvecklingen i rätt riktning.
            </seg>
            <seg n="84e8864a">
              Något som tas upp i utskottstexten och även i de särskilda yttranden
              som finns både från Socialdemokraterna och från Miljöpartiet är
              att dialogen och samarbetet mellan forskare, myndighet och näring
              måste förbättras för att man gemensamt ska få fram de bästa lösningarna
              när det gäller långsiktig förvaltning. Det tycker jag är bra.
              Men varför har det blivit som det har blivit? Varför talar inte
              forskare och fiskare med varandra? Jag tror faktiskt att det är
              på sin plats med lite självkritik från den politiska världen också
              som egentligen har bidragit till låsningarna i den dialogen. Det
              är alltså de politiska besluten som till stor del har skapat dessa
              motsättningar. Så är det. Därför tycker jag att den förra majoriteten
              ska ha lite självkritik i detta sammanhang.
            </seg>
            <seg n="c8763f90">
              Herr talman! Jag ska därefter gå över till att tala om det långsiktigt
              hållbara fisket. Jag tänkte ta upp en sak i det sammanhanget.
              Det är ett problem som jag har tagit upp många gånger här i talarstolen,
              och det är något som också EU-kommissionen nu jobbar alltmer med.
              Det handlar om att man slänger tillbaka väldigt mycket död fisk
              i havet, så kallat utkast. Det är helt orimliga proportioner,
              och det är helt oacceptabelt ur alla synpunkter. Det finns bara
              förlorare i ett sådant system. Det strider mot all typ av långsiktig
              förvaltning.
            </seg>
            <seg n="18193abf">
              Nu har kommissionen kommit ut med ett meddelande om detta. Det
              är bra att man jobbar för ett förbud mot utkast av fiskefångster.
              Det gäller att man över huvud taget inte ska få bifångster. Det
              kan handla om var man fiskar och vilka redskap som man använder
              och så vidare. Men det som man också ska ta med i diskussionen
              är att regelverket i sig faktiskt har skapat väldigt mycket utkast,
              bland annat i fråga om det blandfiske som finns på västkusten.
              Det är lite lättare inom fiske där man egentligen har en målart
              och där man inte får så många bifångster. Men just i blandfisket,
              när vissa kvoterade arter håller på att ta slut, kastar man tillbaka
              dem i havet. Precis som Wiwi-Anne Johansson sade förut är det
              de facto så att för varje landad torsk så har ytterligare två
              strukit med, men de ligger kvar döda i havet.
            </seg>
            <seg n="d9da07b5">
              Den regionala rådgivande nämnden för Nordsjön initierade försök
              i Kattegatt då man tar fiskeansträngningen som begränsning med
              så kallade havdagar. Det är väldigt viktigt att det kommer i gång.
              Nu har man bestämt ett datum den 1 januari 2008. Och jag förutsätter
              att regeringen fortsätter att vara pådrivande i detta fall. Det
              är, som sagt, väldigt olyckligt att det inte kom i gång den 1
              januari 2007, som det var sagt från början.
            </seg>
            <seg n="4cb24782">
              En annan viktig faktor i detta sammanhang är att man utvecklar
              selektiva redskap. Man kan faktiskt ha selekterande redskap både
              vad gäller art och mått på fångst.
            </seg>
            <seg n="20635fcc">
              Tidigare talades det här om Europeiska fiskerifonden. De pengarna
              ska även gå till att utveckla just selektiva redskap.
            </seg>
            <seg n="1674b790">
              Herr talman! När det gäller det kustnära fisket står vi i Folkpartiet
              naturligtvis bakom att regelverket måste anpassas så att det kustnära
              småskaliga fisket stärks.
            </seg>
            <seg n="84d6699a">
              I grunden finns det jag vet inte om jag missuppfattat detta eller
              om jag uppfattat det underförstått ingen motsatsställning i att
              ha ett regelverk som är anpassat både till det kustnära småskaliga
              fisket och till övrigt fiske. Båda fisketyperna måste finnas.
              Men i båda segmenten måste det finnas en balans mellan fiskeflottan
              och den fångst som tas upp.
            </seg>
            <seg n="db3a03b1">
              Det måste finnas en typ av fiskeflotta som fångar fisk och som
              landar så pass mycket att man dagligen kan försörja Sverige med
              konsumtionsfisk. Det är en typ av fiske. Där ska det vara balans.
            </seg>
            <seg n="7088c887">
              Det kustnära fisket har kanske en mycket mer lokal marknad. Förädling
              på stället ska också finnas. Men regelverket får inte skapa obalanser.
            </seg>
            <seg n="d9c1e44c">
              Fru talman! En viktig ingrediens här är den regionala och lokala
              samförvaltning som det arbetas med. Det har visat sig att det
              är en väldigt framgångsrik väg när de människor som det till vardags
              handlar om får vara med och skapa regelverken utifrån givna ramar.
              Det ger väldigt bra resultat.
            </seg>
            <seg n="4a27b7f8">
              Som också nämnts tidigare i debatten är det första riktigt bra
              exemplet det avtal som skapades i fråga om Koster- och Väderöfjorden
              och räkfisket där. Fiskare, forskare, kommuner och länsstyrelse
              skapade ett avtal som man nu följer. Alla accepterar det, och
              det fungerar väldigt bra.
            </seg>
            <seg n="5285c1a1">
              Jag har många gånger i denna talarstol uttryckt att jag är helt
              övertygad om att om yrkesfiskarna bara får en chans att ta ansvar
              kommer de med råge att göra det. All erfarenhet säger det.
            </seg>
            <seg n="bb516cf0">
              Fiskeriverket har gjort, kan man säga, en utvärdering av det
              samförvaltningsinitiativ som den förra regeringen tog. Man har
              konstaterat att en utveckling mot en ökad samförvaltning är beroende
              av ett aktivt stöd och en resursförstärkning. Den rapporten behandlas
              nu i Jordbruksdepartementet. Men det kan redan nu konstateras
              att lokal samförvaltning verkligen har en plats i det långsiktigt
              hållbara fisket.
            </seg>
            <seg n="99a6c7fd">
              I reservation 1 har Socialdemokraterna, kan jag konstatera, lånat
              en text från en folkpartimotion. Det är tydligen melodin för dagen.
              Av naturliga skäl har man utelämnat en sats i slutet av texten.
              Den sista meningen i vår motion var nämligen en kritik mot att
              den socialdemokratiska regeringen när den började jobba med samförvaltningsinitiativet
              inte säkrade finansieringen. Därmed blev det en väldig tröskel
              för att komma i gång. Vi i Folkpartiet har hela tiden tyckt att
              det var felaktigt.
            </seg>
            <seg n="cb6e1c35">
              I alla kontakter som varit med dem som jobbat med detta har det
              i många stycken varit en nästan oöverstiglig tröskel. I övrigt
              är vår text intakt.
            </seg>
            <seg n="7c0f59fa">
              Fru talman! Fiskerikontrollen är tråkigt nog, eller kanske av
              naturliga skäl nödvändig för att förhindra illegalt fiske. Men
              ett krav på en kontroll är att den ska vara väldigt ändamålsenlig
              och effektiv.
            </seg>
            <seg n="cb6dabf3">
              Nu har ansvaret ändrats inom fiskerikontrollen. Från den 1 januari
              har Fiskeriverket hand om landningskontrollerna och kvalitetskontrollerna,
              medan Kustbevakningen har hand om kontrollerna till sjöss. Det
              här samarbetet verkar trots allt kunna utvecklas till någonting
              riktigt bra.
            </seg>
            <seg n="1d58d369">
              En sak som vi i Folkpartiet drivit säkert har också andra partier
              gjort det gäller det som det talas om i utredningen Den svenska
              fiskerikontrollen en utvärdering . Där talas det om en effektorienterad
              styrning av fiskerikontrollen innebärande att man inte kontrollerar
              kvantitativt längs hela gränsen, helt slumpmässigt, utan att man
              analyserar var risken är störst för att oegentligheter begås.
            </seg>
            <seg n="0ae322ba">
              I betänkandet tar man upp att kontrollen blir mer riskbaserad.
              Vi tycker att det är väldigt bra att man går den vägen. Det ska
              inte vara så att varje fiskare som ändå sköter sin loggbok och
              sina kvoter och sådant närmast ska känna sig överkontrollerad
              och på något vis hela tiden misstänkt.
            </seg>
            <seg n="7bbb19a5">
              Det är också väldigt viktigt att regelverket är enkelt och tydligt
              så att man kan förstå det och följa det. Jag tror att mycket av
              problemet med de överträdelser av fiskerireglerna som sker är
              att det är väldigt krångligt att följa reglerna.
            </seg>
            <seg n="7145efaa">
              Fru talman! Jag ska ta upp en liten sak till trots att jag kanske
              har jag överskridit talartiden något. Det gäller då märkningen
              av fisk. Jag vet att konsumenternas makt i sammanhanget om den
              styrs rätt och man kan göra ett val är väldigt stark. Därför tycker
              jag att det är väldigt bra att Sveriges Fiskares Riksförbund tog
              ett mycket lovvärt initiativ i och med att man började märka fisk.
              Svensk fisk blir som ett varumärke. Det blir konsumenten som väljer.
              På sikt kommer det att gynna det svenska fisket, tror jag.
            </seg>
          </u>
          <note type="speaker" n="3df8489f">
            Anf. 63 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-13" n="705622b4">
            <seg n="cef7b62b">
              Fru talman! Trots att Lars tog upp en massa saker i sitt anförande
              finns det några saker som jag vill ha ett svar om och som jag
              frågat de andra om. Centern ville inte svara. Det gäller frågan
              om försäljbara kvoter. Av det stora partiet i regeringen fick
              vi ett tydligt besked om var de står. Men det skulle vara intressant
              att också få reda på var Folkpartiet står, för frågan har en oerhört
              stor betydelse för vår kuststräcka och för hur det ser ut hemma
              där man säljer och köper båtar i en allt snabbare takt.
            </seg>
            <seg n="8d4ec83f">
              Du säger att det ska vara balans mellan de olika fiskeslagen.
              Ja, man köper det tonnage som är billigast; det är ju så man gör.
              Det tonnage som är billigast är det som det går sämst för. Det
              är kustfisket som är billigast. Det kan man köpa och på det viset
              skaffa större tonnage.
            </seg>
            <seg n="8ab40975">
              Det vore alltså intressant att få reda på var Folkpartiet står
              i den frågan.
            </seg>
            <seg n="79041376">
              Du pratar också en hel del om utkast, dumpning, av icke ekonomisk
              vara, kan man säga. Det behöver ju inte vara fel på varan. Den
              behöver inte vara för liten, men den ger kanske inte den rätta
              avkastningen. I olika länder har man gjort försök med detta. Jag
              har ingenting emot ett förbud, men det vore ungefär som när vi
              skulle införa ett förbud mot att gå mot röd gubbe. Det går ju
              inte att övervaka.
            </seg>
            <seg n="dcba23c3">
              Haven är sju gånger större än landytan, så det blir egentligen
              bara plakatpolitik. Det måste alltså till andra lösningar för
              att vi ska komma till rätta med all den dumpning som förekommer.
              Man räknar med att 40 procent av allt som fiskas i världen kastas
              tillbaka oerhört många miljoner ton så detta är en jättestor fråga.
              Vi kan vara helt överens om det.
            </seg>
            <seg n="524bc827">
              Frågan om ITQ, Lars, är det viktigt att få ett svar på.
            </seg>
          </u>
          <note type="speaker" n="d5b73d9e">
            Anf. 64 LARS TYSKLIND (fp) replik:
          </note>
          <u who="lars_tysklind_52dd95" xml:id="i-b2e031f8868a0645-5" n="61037ebe">
            <seg n="69a43aad">
              Fru talman! Om Jan-Olof Larsson noga läst betänkandet, vilket
              jag antar att han gjort rad för rad, vet han att det på s. 12
              står att just riskerna för ägarkoncentrationer och negativa effekter
              för kustfisket ska beaktas vid utformningen av förslaget.
            </seg>
            <seg n="8c346d91">
              Jag delar uppfattningen att det finns en väldigt stor risk för
              ägarkoncentrationer som är negativa för kustfisket. Exakt hur
              man löser det kan jag inte säga, men att bara rakt av ha överförbara
              försäljbara kvoter tror jag inte på. Jag tror att man ska ha andra
              system.
            </seg>
            <seg n="78d93f82">
              Vi ska inte glömma bort att det finns många positiva saker med
              individuella kvoter i sig. Man har sin kvot som man vet att man
              har att fiska under året. När man har haft en stor kvot som alla
              slåss om fiskar man så hårt man kan för att få ut sin del.
            </seg>
            <seg n="b69ea903">
              Jan-Olof Larsson är från Sotenäs. Han vet hur det går för beredningsindustrin
              när man har kört slut kvoterna i början på november när man egentligen
              behöver råvaran i början på december. Det beror på den tävlan.
            </seg>
            <seg n="1df9541d">
              Individuella kvoter i sig är väldigt positivt för att sprida
              ut fisket så att man fiskar vid rätt tillfälle och när man kan
              få bäst betalt. Ägarkoncentrationer måste man titta väldigt noga
              på. Direkt försäljbara kvoter som ger ägarkoncentrationer är inget
              som vi är för från Folkpartiets sida.
            </seg>
          </u>
          <note type="speaker" n="29ea76b8">
            Anf. 65 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-14" n="705622b4">
            <seg n="62e5f74f">
              Fru talman! När det gäller individuella kvoter är vi helt överens.
              Det kan vara ett mycket bra system för att sköta fisket på ett
              bra och ekonomiskt sätt och fånga och sälja varan när det är som
              mest ekonomiskt lönsamt att göra det.
            </seg>
            <seg n="1900e8fa">
              Jag är oerhört glad, Lars, att Folkpartiet så tydligt tar avstånd
              från ITQ, försäljbara kvoter. Det kommer nog att skicka signaler.
              Nu har både Moderaterna och Folkpartiet i den här debatten skickat
              ut signaler om att det inte är någonting som den här regeringen
              kommer att driva.
            </seg>
            <seg n="c1b6f07b">
              Det kommer naturligtvis att bli en reaktion. Man kommer att ta
              till sig detta ute i fiskarkåren i Sverige. Det är bra. Jag är
              tacksam för att vi får de tydliga signalerna. Tack ska du ha.
            </seg>
          </u>
          <note type="speaker" n="55112d78">
            Anf. 66 LARS TYSKLIND (fp) replik:
          </note>
          <u who="lars_tysklind_52dd95" xml:id="i-b2e031f8868a0645-6" n="61037ebe">
            <seg n="6a0c24a6">
              Fru talman! Det som jag citerade förut var utskottstexten som
              alla allianspartierna står bakom. Oron för ägarkoncentrationer
              och att man måste se över frågan utgår jag från är någonting som
              vi samlat, alla fyra partier, ställt oss bakom och kommer att
              beakta i fortsättningen.
            </seg>
            <seg n="9fa51da6">
              Jag glömde att i min förra replik ta upp en sak. Jag tycker att
              Jan-Olof Larsson har en väldigt uppgiven syn på att man slänger
              död fisk tillbaka i havet. Det är ingen idé att reglera det, eftersom
              det inte går att kontrollera. Det kommer tydligen att gå åt skogen
              hur vi än gör. Det är inte riktigt så.
            </seg>
            <seg n="dc4c49c1">
              Han avslutar med att säga att det krävs andra lösningar. Han
              får väl skicka något mejl så att jag får de andra lösningarna.
              Det hade varit på sin plats att redovisa de andra lösningarna.
              Man måste börja i någon ände.
            </seg>
            <seg n="bba7f13b">
              Det är som jag sade i mitt huvudanförande. Om man skapar ett
              system som fiskare har att rätta sig efter och som de tycker är
              rimligt och användbart är jag helt övertygad om att de använder
              det systemet också.
            </seg>
            <seg n="78607f92">
              Det blir väldigt problematiskt om man har den utgångspunkten
              att vilka regler vi än inför så kommer man att fuska. Det är en
              uppgiven syn på hela systemet.
            </seg>
            <seg n="06b4563f">
              Det togs upp tidigare om det skulle ha funnits något svartfiske,
              eller illegalt fiske, i Östersjön från svenska fiskare. Även det
              är en regelverksfråga. Man måste ha regelverk som är rimliga att
              följa. Då gör man det också.
            </seg>
          </u>
          <note type="speaker" n="93eb80f1">
            Anf. 67 IRENE OSKARSSON (kd):
          </note>
          <u who="christina_oskarsson_878bdc" xml:id="i-3febf491947fb85e-0" n="cfb182df">
            <seg n="921f31bd">
              Fru talman! Det är fascinerande att lyssna till denna debatt
              och få ta del av frågor som rör fisk. Jag hör till dem som har
              växt upp med fisk, så landkrabba jag kan ses som. Jag hade en
              något yngre bror som tyckte att det där med att meta var väldigt
              roligt bara någon satte på masken och tog bort fisken. Det fick
              syrran göra.
            </seg>
            <seg n="bd849367">
              Fisk är en resurs som ska vårdas, brukas och inte förbrukas.
              Det gäller allt som havet och sjöarna innehåller. Det ska vårdas,
              brukas och inte förbrukas. Biologisk mångfald kan vi säga, om
              vi använder det mer byråkratiska språket.
            </seg>
            <seg n="9e2872ee">
              Så skulle man kunna sammanfatta Kristdemokraternas syn på fiskepolitiken,
              och jag skulle kunna gå ned och sätta mig igen. Men jag vill ändå
              göra några ytterligare kommentarer både till detta betänkande
              och till fiskepolitiken.
            </seg>
            <seg n="7a9bb99e">
              Fiske har bedrivits och kommer att bedrivas av människan. Men
              det har inte alltid skett på ett hållbart sätt. Det har vi kunnat
              se konsekvenserna av. De senaste tio åren jag tror att Rune var
              inne på detta tidigare har en minskning på över tusen yrkesverksamma
              fiskare skett. Vi är nere i att vi nu har knappt 2 000 licensierade
              fiskare i Sverige i dag.
            </seg>
            <seg n="92021432">
              Det visar på att fisket har genomgått och genomgår en stor omställning.
              Men det är en viktig näringsgren för de bygder som vi ser representerade
              i den här kammaren och har hört företrädas med stor frenesi i
              talarstolen.
            </seg>
            <seg n="6bf910c8">
              Många samhällen och mindre orter är uppbyggda kring fisket och
              förädlingen av fångsten. Därför är det, som har sagts här i dag
              tidigare, oerhört väsentligt att få till stånd en annan typ av
              fiske så att man kan dra nytta av det man verkligen fångar.
            </seg>
            <seg n="6324cb0f">
              Att slänga tillbaka fångst i havet eller i sjön kan inte vara
              hållbart. Det är inget hållbart system. Fiskeriverket, forskning
              och näring måste tillsammans hitta strukturer som möjliggör att
              man tar till vara det som fångas.
            </seg>
            <seg n="fbe74e16">
              Men det räcker inte om vi jobbar med det i Sverige. Det är oerhört
              väsentligt att vi jobbar inom EU för att få en gemensam syn på
              detta och en gemensam hantering av de fiskepolitiska frågorna.
            </seg>
            <seg n="cc960971">
              Det krävs att näring, vetenskap och naturvårdare krokar arm och
              inte går boxningsmatcher som man har gjort tidigare för att komma
              till rätta med det och få ett hållbart brukande av vår resurs.
            </seg>
            <seg n="01242caf">
              Det är också viktigt, som föregående talare har varit inne på,
              att Sveriges regering driver ett oerhört aktivt arbete när det
              gäller Östersjön. Med tanke på den utvidgning som skett och det
              arbete som pågår ser vi med tillförsikt fram emot att man ska
              komma till lösningar på området.
            </seg>
            <seg n="bd82beb5">
              Det räcker inte att Sverige är bäst klassen. Vi behöver också
              få med oss de andra. Då behöver vi kontrollsystem som vi kan lita
              på. Det är intressant att höra näringsföreträdare som säger: Vi
              vill gärna ha mer kontroll, men det ska vara en sjyst kontroll.
            </seg>
            <seg n="4fe1a31f">
              Det ska vara en kontroll som görs utifrån att man använder modern
              och ny teknik. Man ska inte kräva sex ark papper varje dag med
              postgång till Göteborg, i det här fallet. Jag ska kunna sitta
              vid min dator på fredagskvällen, eller om det nu är söndagsmorgon
              när jag kommer in, och knappa in resultatet av fångsten.
            </seg>
            <seg n="3f35ae68">
              På det sättet får man ett tydligt rapportsystem och en bra dialog
              mellan dem som ska kontrollera och dem som är ute. Det begås misstag
              i Sverige som på alla andra håll, både medvetet och omedvetet,
              i rapporterna. Men vi måste förenkla systemen.
            </seg>
            <seg n="6c6d2061">
              Det behövs också stöd till näringen för att den ska kunna omställa
              sig, pröva nya redskap och förhindra att säl och skarv äter upp
              det som skulle ha hamnat i båten. Det arbete som nu görs med fiskefonden
              är oerhört väsentligt.
            </seg>
            <seg n="9ea4be8d">
              Den europeiska fiskefonden liknar i mångt och mycket de andra
              fonder vi använder på land men är inte riktigt jämförbar. Men
              inriktningen utgår från samma sak. Det handlar om omställning
              till hållbarhet, resurstilldelning för att kunna byta och pröva
              nya tekniker i form av nya redskap och resurser för förädlingsverksamhet.
              Vi förutsätter att det arbetet kommer att bedrivas och att man
              kommer att jobba med det intensivt från alla berörda för att utveckla
              näringens möjligheter.
            </seg>
            <seg n="6e288543">
              Vi förutsätter också att det arbete som jag förmodar att ni var
              inne på i tidigare debatt, när jag tyvärr inte kunde vara i kammaren,
              som gäller säl och skarv och ligger på Naturvårdsverket och Fiskeriverket,
              kommer att ge resultat. Det kommer att visa på hur vi får en hållbar
              stam av både säl och skarv som inte omöjliggör ett näringsarbete
              i form av fiske.
            </seg>
            <seg n="4d773e1e">
              Jag hittade ett litet ord som jag tyckte var intressant. Jag
              måste få nämna det här. Det står att fiskeriverk och naturvårdsverk
              har fått uppdraget att se över fiskeskador för fångst samtidigt
              som man tydliggör hur stora bestånd som kan anses vara rimliga
              i ett, som det står, naturligt ekosystem.
            </seg>
            <seg n="e433e11d">
              Jag kanske är okunnig, men jag trodde att ekosystem var naturliga.
              Detta var för mig en väckarklocka när det gäller hur den tidigare
              regeringen ibland har sett på relationen mellan näring och naturvård.
              De måste kroka arm och gå hand i hand, men då får man inte använda
              sådana uttryck. Jag tror att näringen, precis som vi andra som
              njuter av havet och fisken, vill se ett hållbart ekosystem. Det
              är väl det vi lever i? Det finns väl inga onaturliga sådana?
            </seg>
            <seg n="7c0ae16c">
              När det gäller forskning på området har vi i dag hört, i både
              denna debatt och i tidigare, att mer behöver göras. Vi kan mycket
              om hur landbacken ser ut. Men vi har betydligt mindre kunskap
              om hur havet ser ut.
            </seg>
            <seg n="43f45e07">
              Jag hoppas verkligen att regeringen mycket tydligt i den forskningspolitiska
              proposition som kommer lyfter fram vem som ska bedriva forskningen.
              Hur ska den bedrivas? Och hur fristående ska den vara för att
              näring och naturvård ska kunna ta den till sig och använda sig
              av den? Jag är rädd för att det till dags dato har bedrivits mycket
              forskning som snarare har låst in än öppnat upp dialogen och möjligheterna.
            </seg>
            <seg n="f4f5f162">
              Fiske är mycket mer än yrkesfiske. Det är också sportfiske. Någon
              har redan tidigare sagt att sportfisket omsätter betydligt mer
              pengar. Det ger även möjligheter för rekreation och för nya arbetstillfällen.
            </seg>
            <seg n="916dfb3c">
              Nu ser jag företrädare som i alla fall jag kopplar till det socialpolitiska
              området komma in i kammaren. Då kan jag inte annat än att säga
              att fiske har betydelse också i det sammanhanget som en rehabiliterande
              aktivitet. Det är en verksamhet som även kan användas i särskoleverksamhet
              för att träna koncentration och uthållighet. Det har jag sett
              på mycket nära håll i familjen. Det är fascinerande att se en
              ung grabb som egentligen inte vill göra samma sak i mer än två
              minuter sitta i en timme och titta på sitt metspö. Man kan alltså
              använda fiske till mycket. Det har en roll även i detta arbete.
            </seg>
            <seg n="0a5fc258">
              Fru talman! Vattenbruket är oerhört viktigt. Vi har tidigare
              i debatten hört frågeställningar om att nuvarande regering tycks
              dra undan mattan för det. Jag tycker att det är lite beklämmande
              att höra. Jag har på mycket nära håll följt ett av de här företagen,
              och jag kan konstatera att deras problem inte har kommit under
              de senaste åtta månaderna. Deras problem har varit att tillstånden
              har varit krångliga att få och att det har varit omöjligt att
              anställa folk under perioder då man skulle behöva ha folk anställda.
              Det har också varit oerhört svårt att få bygga anläggningar jämte
              denna sjö som ligger mitt ute i skogen, dit ingen av oss skulle
              hitta om inte det här företaget fanns där. Företaget vill utveckla
              verksamheten till att också bli turistinriktad med möjlighet till
              övernattning, till att följa med ut på sjön och fiska och så vidare.
              Det har varit myndighetsstopp hela vägen.
            </seg>
            <seg n="f9779ec6">
              Jag hoppas verkligen att den nuvarande regeringen kan jobba vidare
              med regelförenklingar och strukturförändringar som möjliggör att
              vi får ett väl fungerande vattenbruk också i Sverige. Fisk är
              nyttigt, fisk är gott och fisk är en resurs som vi ska förvalta
              till kommande släkten.
            </seg>
          </u>
          <note n="9923d574">
            Jag yrkar bifall till utskottets förslag i betänkandet.
          </note>
          <note type="speaker" n="af0df019">
            Anf. 68 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-15" n="705622b4">
            <seg n="5d6767b8">
              Fru talman! Bruka, inte förbruka så säger man. Vårt utskott var
              ned till Bryssel och träffade bland andra dem som jobbar med fiskefrågorna
              där. Jag tog upp en fråga med ansvarig tjänsteman. För något år
              sedan hörde jag forskare som sade att om vi fortsätter att fiska
              på det här viset i Östersjön så är torsken slut där inom fem sex
              år. Jag har förstått att vi inte tror så mycket på forskarna inom
              fiskets område. När vi pratar med dem är det lite som att göra
              något med vänster hand.
            </seg>
            <seg n="5dbf5941">
              Jag sade: Vet du om det ligger någon sanning i det här du som
              nu har hållit på med fiskefrågorna så länge? Han svarade: Ja,
              du ska veta att det är mycket möjligt att det tar fem, sex eller
              kanske sju år innan torsken tar slut om man fortsätter på det
              här viset i Östersjön. Men det är ännu värre i Västerhavet. Där
              är det fyrasex arter som är på väg bort inom tre fyra år!
            </seg>
            <seg n="1561a324">
              Jag tänker på det här med att man ska bruka och inte förbruka.
              Jag har frågat de andra ledamöterna om detta när de har varit
              uppe i talarstolen. Är det hållbara nivåer på torskkvoterna i
              Östersjön? Ni har ju framfört att det var så jätteduktigt gjort
              av ministern när han kom hem och hade fått kvoterna sänkta med
              några hundra ton. Min fråga är: Kan vi fortsätta att fiska torsk
              enligt de nivåer som regeringen skriver under? Kan man bruka resurserna
              på det viset?
            </seg>
          </u>
          <note type="speaker" n="c23ca4ff">
            Anf. 69 IRENE OSKARSSON (kd) replik:
          </note>
          <u who="christina_oskarsson_878bdc" xml:id="i-3febf491947fb85e-1" n="cfb182df">
            <seg n="b11a521d">
              Fru talman! Jag tror att jag sade att det här är någonting som
              vi jobbar för med stor frenesi i ett EU-perspektiv. Sverige har
              via den minister vi nu har med framgång lyckats få ned kvoterna.
              Jag tror att Claes Västerteg och flera andra har varit inne på
              att det pågår ett arbete med att driva denna fråga vidare och
              sänka kvoterna.
            </seg>
            <seg n="6e079dbb">
              Men jag tycker mig också ha hört från Jan-Olof Larsson att Sverige
              inte ska göra så många ensidiga åtaganden. Sverige ska inte göra
              saker som inte övriga Europa gör, enligt honom. Då är det väl
              oerhört väsentligt att näring, vetenskap och naturvård krokar
              arm, som jag sade, och jobbar gemensamt med de här frågorna. Jag
              anser att jag har lyssnat ganska mycket i de här frågorna under
              de senaste månaderna, för det här var en ganska jungfrulig eller
              blek så kanske det kan heta när det ligger still verksamhet för
              mig tidigare, innan jag kom till kammaren. Jag tycker mig tyvärr
              ha lyssnat in att det finns en misstro mellan grupperingarna.
              Misstro har i alla fall i andra sammanhang där jag har varit med
              aldrig gagnat ett gott syfte och ett gott uppsåt oavsett vem som
              har det.
            </seg>
          </u>
          <note type="speaker" n="8c9effd4">
            Anf. 70 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-9bf01249c27df386-16" n="705622b4">
            <seg n="37540a3f">
              Fru talman! Jag förutsätter att man ska ha ett EU-perspektiv
              i fiskefrågor eftersom det är EU som bestämmer i fiskefrågorna.
              Därför är vi tvungna att ha ett EU-perspektiv. Det är självklart.
            </seg>
            <seg n="3928cb1f">
              Men den tjänsteman som vi pratade med nere i Bryssel varnade
              för att fortsätta på det här viset med ett överfiske. Jag pratar
              inte om svartfiske utan om överfiske det fiske vi bedriver utöver
              det som forskarna säger är det maximala för att vi ska bruka resursen.
              Nu förbrukar vi resursen, och då är torsken borta om femsju år.
              Då kan man inte stå och yvas över att man har lyckats sänka kvoterna
              med några hundra ton. Det betyder ju bara att fisken är borta
              en månad senare än den hade varit annars. Är torsken borta så
              är den borta.
            </seg>
            <seg n="9a91bbd4">
              Tycker du, Irene Oskarsson, att vi förbrukar eller brukar torskfisket
              i Östersjön med regeringens filosofi?
            </seg>
          </u>
          <note type="speaker" n="df17b5fc">
            Anf. 71 IRENE OSKARSSON (kd) replik:
          </note>
          <u who="christina_oskarsson_878bdc" xml:id="i-3febf491947fb85e-2" n="cfb182df">
            <seg n="8a7223c4">
              Fru talman! Ett kort svar skulle kunna vara att jag anser att
              vi brukar. Vi har en jordbruksminister som driver frågan och som
              driver arbetet framför sig. Jag tillåter mig att tro att vi inte
              hade kommit längre än där vi står i dag om vi hade haft kvar den
              gamla regeringen.
            </seg>
          </u>
          <note n="19469654">
            Överläggningen var härmed avslutad.
          </note>
          <note n="b631961a">
            13 § Våldsbrott och brottsoffer
          </note>
          <note n="1b5d5698">
            Föredrogs
          </note>
          <note type="speaker" n="2f3e651f">
            Anf. 72 ELISEBEHT MARKSTRÖM (s):
          </note>
          <u who="elisebeht_markstrom_7ce462" xml:id="i-d2445d85758ab324-0" n="990258e9">
            <seg n="20c966db">
              Fru talman! Justitieutskottet debatterar våldsbrott och brottsoffer
              varje år. Nu är det ett motionsbetänkande, det vill säga det gäller
              motionerna från den allmänna motionstiden.
            </seg>
            <seg n="27c97184">
              Jag tycker att det är rätt intressant att notera att det av och
              till väldigt höga tonläget från allianspartierna sedan förra året
              nu har förbytts i en i och för sig klädsam försiktighet. Antagligen
              beror det på det ansvar som följer av att ni innehar regeringsmakten.
            </seg>
            <seg n="00927d6e">
              Fru talman! Jag kan här i dag högtidligt och med handen på hjärtat
              lova att jag inte kommer att, som alliansen i sina mest upphetsade
              stunder under den förra mandatperioden, vare sig överdriva, svartmåla
              eller förfasa mig över att antalet anmälda brott ökar. Det kan
              låta märkligt, men det är i själva verket precis tvärtom. Jag
              uppfattar nämligen att de ansträngningar som har gjorts de senaste
              tiotolv åren för att förbättra bemötandet av brottsoffer och förbättra
              möjligheten för brottsoffer att få sina rättigheter tillgodosedda
              har gett resultat. Möjligheten att spåra gärningsmän och metoder
              för att skydda och stödja brottsoffer är bättre i dag än tidigare,
              och det har naturligtvis uppfattats av människor ute i samhället.
            </seg>
            <seg n="7fef7e5f">
              Det gäller inte minst att det numera finns möjligheter till vård
              och behandling och inte bara straff och inlåsning för den som
              har begått ett brott, till exempel sexualbrott, våldsbrott eller
              annan kriminalitet. Jag tror att det gäller alldeles särskilt
              antalet anmälda brott av eller mot en närstående. En närstående
              har ofta väldigt lite intresse av att make eller maka hamnar bakom
              fängelsets murar utan att få hjälp och stöd till förändring.
            </seg>
            <seg n="3813da99">
              När människor uppfattar att möjligheten att få hjälp och skydd
              ökar är det också fler brottsoffer som kommer att söka samhällets
              hjälp. Jag ser det som någonting oerhört positivt och ett framsteg.
              Under de här fyra åren kommer jag inte att använda det som ett
              slagträ såsom jag har upplevt att alliansens partier tidigare
              har gjort.
            </seg>
            <seg n="5995a998">
              Det här är dessutom ett politikområde där ingen av oss som sitter
              här i dag någonsin kommer att kunna säga att nu har vi gjort allt
              som går att göra; nu är allting tillfyllest. Vi kommer inte att
              få uppleva det när det gäller att minska brottsligheten eller
              när det gäller att minska antalet brottsoffer. Tyvärr ser det
              ut på det sättet. Vi kommer inte att kunna säga det. Det finns
              alltid mer att göra.
            </seg>
            <seg n="4ed945f7">
              Fru talman! Vi har i våra motioner och reservationer försökt
              att peka på några av de områden där vi tycker att det behöver
              göras mer. Jag börjar med att hävda att vi tycker att det ska
              finnas barnahus i alla län. Det ska rättare sagt vara möjligt
              för alla barn i hela landet att få den bästa hjälp som kan fås
              när ett barn har utsatts för brott. Den bästa modellen för det
              i dag kallas för barnahus. Jag behöver knappast här beskriva vad
              som menas med det. Det är väl känt.
            </seg>
            <seg n="608cc6cb">
              Alliansen uttalar sig förvisso positivt om utvecklingen av barnahus
              men har inga konkreta förslag. Det finns inga uppdrag till de
              berörda myndigheterna om en fortsatt utveckling, utan man nöjer
              sig med en positiv hållning. Det är synd. Ni borde kunna bifalla
              vårt förslag om att barnahus ska finnas i hela landet och inte
              bara, som nu, passivt hoppas på att fler barnahus ska startas.
            </seg>
            <seg n="fed603fa">
              Fru talman! Besökförbud är ett medel för att få en gärningsman
              att avstå från att söka upp ett brottsoffer. Vi menar att överträdelse
              av besöksförbud ska rendera i en omedelbar reaktion redan första
              gången. Andra gången kan det vara för sent. Det är vad vår reservation
              2 handlar om.
            </seg>
            <seg n="4f212058">
              Vi tycker också att det nu är dags att pröva elektronisk övervakning
              som ett ytterligare skydd för den som behöver besöksförbud. Den
              förra socialdemokratiska regeringen har förberett frågan så långt
              att det nu borde gå snabbt för den nya regeringen att komma till
              skott. Vid förra årets debatt begärde ni från alliansen att den
              dåvarande regeringen, i väntan på tillförlitlig teknik, skulle
              ta fram de lagändringar som behövs för att göra det möjligt att
              använda elektronisk övervakning. Nu ligger initiativet hos er,
              och jag undrar hur det går. Har ni något på gång? När kan vi få
              se en sådan lagstiftning på plats? När kan försöksverksamhet komma
              i gång nu när tekniken finns?
            </seg>
            <seg n="522a2b48">
              I det sammanhanget kommer jag också osökt in på frågan om den
              hot- och riskbedömning som polisen förutsätts göra men inte alltid
              gör. Vi vill understryka att vi inte vill vänta, och allra minst
              brottsoffren vare sig vill eller kan vänta. Här behövs att regeringen
              och alliansen är tydlig och kräver att myndigheten verkligen utför
              hot- och riskbedömningar och att hot mot brottsoffrens säkerhet
              verkligen tas på allvar. Hot- och riskbedömningar måste göras,
              och det med hög kvalitet och i hela landet, för att alla brottsoffer
              som har behov av det också ska kunna få en ordentlig bedömning
              gjord av vilka ytterligare skyddsåtgärder som behövs och hur skyddsbehovet
              för just det enskilda brottsoffret ser ut. Att underlåta att göra
              en hot- och riskbedömning är att sätta den drabbades säkerhet,
              och kanske rent av den drabbades liv, på spel.
            </seg>
            <seg n="21f0b2b9">
              Fru talman! Vi har också skrivit en motion där vi begär att regeringen
              ska redovisa sitt arbete med kvinnofridsfrågorna i en årlig skrivelse
              till riksdagen. Det har vi inte fått gehör för, men vi tycker
              ändå att det är värt att reservera oss på den punkten. Var och
              en som läser betänkandetexten kan se att utskottet där försöker
              att redogöra något för alla de insatser som görs och olika myndigheters
              inblandning i det hela. Men texten talar för sig själv. Den blir
              rätt lång, och den är rätt omfattande.
            </seg>
            <seg n="0644e88e">
              Fru talman! Det är faktiskt väldigt svårt för den som är intresserad
              av de här frågorna att följa vad som sker därför att så väldigt
              många olika instanser är inblandande. För att få någon överblick
              måste den som är intresserad söka i en mängd olika dokument, alltifrån
              många olika myndigheters årsredovisningar till regeringens direktiv
              till utredningar, regleringsbrev, budgetpropositioner, handlingsplaner
              och riksdagens betänkanden. Man lär vara oerhört initierad för
              att få fram uppgifter om vad som sker på det här området, och
              ändå, vill jag säga, är det stor risk att man missar väsentligheter,
              och det är synd. Det finns ett väldigt stort intresse utanför
              riksdagen och regeringen av att kunna följa de här frågorna. De
              intresserar alltså många. Vi vill gärna att regeringen återkommer
              till riksdagen varje år och berättar vad som görs.
            </seg>
            <seg n="6ca3c0a7">
              När det gäller en haverikommission, som det har kommit att kallas,
              är det också beklagligt att alliansen nu till synes droppar förslaget
              om dödsfallsutredningar efter det att kvinnor avlidit på grund
              av våld. Det är ett krav som ni själva har drivit tidigare. Så
              sent som förra året sade ni här i kammaren att det tog alldeles
              för lång tid att vänta in att så kallade haveriutredningar görs
              när barn har farit illa och omkommit, såsom tanken var då. Riksdagen
              behandlar just nu detta i ett ärende i ett annat utskott. Men
              själva har ni nu fullständigt tappat styrfarten i den frågan.
              Det finns ingenting sagt om dödsfallsutredningar när vuxna kvinnor
              har fallit offer för brott eller snarare när personer har fallit
              offer för dödligt våld i nära relationer, för det är detta det
              handlar om.
            </seg>
            <seg n="19444833">
              Vi vill också slutligen säga till allianspartierna att när ni
              arbetar fram den nationella handlingsplanen vad gäller mäns våld
              mot kvinnor finns det anledning att särskilt uppmärksamma våld
              mot äldre. Våldet mot äldre måste beforskas, konkreta uppdrag
              måste ges till myndigheter och resurser måste avsättas för att
              vässa arbetet med att upptäcka och åtgärda detta. Slutligen måste
              man också ge äldre det skydd som de så väl behöver.
            </seg>
            <seg n="435678e0">
              Det ligger i frågans natur att äldre, som är en särskilt sårbar
              grupp, måste uppmärksammas och ges hjälp utifrån de förutsättningar
              som deras situation ger och som faktiskt rätt väsentligt skiljer
              sig från andra brottsoffers. Inte sällan kan det vara en närstående
              som brukar våld, men det kan också vara personal som den äldre
              är i beroendeställning till som gör det.
            </seg>
            <seg n="6ccb57c9">
              Med det, fru talman, ber jag att få yrka bifall till våra reservationer
              nr 2, 8 och 17.
            </seg>
          </u>
          <note n="b2e36701">
            I detta anförande instämde Kerstin Andersson och Margareta Persson
            (båda s).
          </note>
          <note type="speaker" n="01cb6e06">
            Anf. 73 LENA OLSSON (v):
          </note>
          <u who="lena_olsson_010079" xml:id="i-2b27622ea03758da-0" n="18a0530d">
            <seg n="f673720d">
              Fru talman! Jag vill börja med att säga att vi givetvis står
              bakom alla våra reservationer, men för tids vinnande yrkar jag
              bifall endast till reservation nr 10.
            </seg>
            <seg n="a41cff87">
              Jag kan passa på att instämma i mycket av det som Elisebeht Markström
              sade. Vi har gemensamma reservationer, och vi har också några
              för oss själva. I en del fall är det kanske bara detaljer som
              skiljer dem åt.
            </seg>
            <seg n="a8cdeb31">
              Fru talman! Jag kan slå fast att frågor om våldsbrott och brottsoffer
              är angelägna. Det är de för alla partier. Man kan dock konstatera
              att det sätt som man nu i den nya alliansregeringen försöker bry
              sig om dessa frågor är lite beklämmande, för det är bara hårdare
              straff som gäller. Jag tycker mig se att man använder brottsoffren
              lite som en bricka i spelet.
            </seg>
            <seg n="0f75ea36">
              Det handlar inte bara om att straffa förövarna, och det är kanske
              inte heller det enda sättet. Det är viktigt med bestraffning,
              men man måste också se det på ett annat sätt och göra andra saker
              för att motverka detta.
            </seg>
            <seg n="84cce7cc">
              Vi vill betona den stödjande rollen gentemot brottsoffer. I denna
              del är det viktigt att Brottsoffermyndigheten har tillräckliga
              resurser, vilket vi tillgodosett i vårt budgetalternativ. Brottsofferjourer
              och kvinnojourer behöver få ett tillräckligt stöd. Det är också
              viktigt att informationen till brottsoffer förbättras, inte minst
              informationen från polisen, som ofta är de första som möter brottsoffret.
              Inom polisen pågår ett arbete med en handlingsplan kring dessa
              frågor, och vi hoppas att det leder till förbättringar.
            </seg>
            <seg n="6a393a2b">
              Även inom hälso- och sjukvård har arbetet med att upptäcka och
              informera brottsoffer förbättrats. Men Kriminalvården har också
              i uppdrag att vara brottsförebyggande, och man ska inte bara bestraffa.
              Man ska förhindra att fler personer blir brottsoffer, eftersom
              hårdare och strängare straff kan leda till att förövare också
              marginaliseras ännu mer och inte ges chansen att ta sig ur en
              brottslig bana.
            </seg>
            <seg n="5ca47a0c">
              I arbetet med att stoppa mäns våld mot kvinnor och barn måste
              särskilda behandlingsprogram riktas mot förövare som är dömda
              för dessa brott. Det är minst lika viktigt som någonting annat!
              Vi menar också att det finns en del förbättringar av detta, men
              det skulle behövas mer.
            </seg>
            <seg n="6a55896d">
              Fru talman! Kvinnor och barn utsätts dagligen för mäns våld.
              Detta är ett samhällsproblem som är oerhört omfattande och ökande.
              Anmälningarna om mäns våld mot kvinnor det är också lite det som
              Elisebeht tog upp har ökat med 20 procent de senaste tio åren.
              Ökningen beror både på fler anmälare och på att våldet har ökat.
              Detta är uppgifter från Brottsförebyggande rådet.
            </seg>
            <seg n="63cba508">
              Men, som sades här innan jag kom upp i talarstolen, vi har gjort
              väldigt mycket. Den före detta majoriteten har faktiskt prioriterat
              dessa frågor, och det har hänt mycket. Man kan dock inte vara
              nöjd, utan man måste fortsätta detta arbete.
            </seg>
            <seg n="9a3b4a47">
              Mäns våld mot kvinnor och barn innebär också stora kostnader
              för samhället i form av exempelvis direkta vårdkostnader, polisinsatser,
              ambulanskostnader, kostnader för rättsprocesser, häktning, kriminalvård,
              rehabilitering och skyddat boende, men också bortfall i arbetstid
              och begränsande av kvinnors deltagande i samhällslivet. Utöver
              detta tillkommer kostnader för barn som tagit skada av att bevittna
              våld och av att växa upp i våldsamma familjer. Ett enda misshandelsfall
              kan kosta flera miljoner.
            </seg>
            <seg n="17b192d6">
              Polisen har försökt göra egna uppskattningar av hur mycket deras
              insatser på området kostar. Dessa landar på ca 370 miljoner årligen,
              och detta är ungefärligt. En studie gjord vid juridiska institutionen
              vid Umeå universitet har gjort en beräkning i ett enskilt misshandelsfall.
              Totalt sett beräknades summan av samhällets kostnader i det studerade
              fallet uppgå till 2 ½ miljoner kronor. Staten bar den största
              kostnaden med 85 procent av beloppet.
            </seg>
            <seg n="b3daee2e">
              Jag hörde någonstans långt borta att någon tyckte att vi nu har
              gjort en beräkning av vad mäns våld mot kvinnor kostar och att
              det är en ganska grov uppskattning. Här kommer jag in på vår reservation
              nr 10. Socialstyrelsen har gjort denna grova uppskattning. Man
              har kommit fram till att det rör sig om ca 3 miljarder per år.
              Uppskattningen är dock grov, som jag sade, men också försiktig.
              En bättre beräkning är faktiskt nödvändig. Man har också utelämnat
              vissa viktiga och ekonomiskt omfattande delar, såsom tandvård,
              läkemedel, barnens skador, smärta och lidande. En mycket viktig
              post som inte finns med är kostnaden för psykiatrisk vård. Enligt
              Socialstyrelsen visar dock internationella studier att dessa kostnader
              ligger många gånger högre än det som man kan ta med i en undersökning.
            </seg>
            <seg n="a22ff70d">
              När det gäller detta vill jag läsa upp vad Socialstyrelsen säger
              i sin sammanfattning. Det finns ännu ingen övergripande studie
              av samhällskostnaderna av våld mot kvinnor i Sverige. Socialstyrelsen
              menar att detta är otillfredsställande eftersom problemet och
              dess konsekvenser förblir dolt eller otillräckligt känt.
            </seg>
            <seg n="7a7875d6">
              Socialstyrelsen tog ett eget initiativ och gjorde en studie,
              men den är väldigt grovt beräknad. Man säger också att det är
              stora svårigheter med att beräkna kostnader, att det är osäkert
              och att flera aspekter inte har varit möjliga att inkludera.
            </seg>
            <seg n="f4975d6c">
              Vi kan alltså räkna med att de 3 miljarderna kanske i verkligheten
              skulle blir fler om man skulle tillsätta en utredning, som vi
              vill och som vi talar för i vår reservation, för att studera detta
              närmare och verkligen få på pränt vad det kostar samhället. Då
              skulle man också kunna lyfta upp frågan på ett högre plan. Vi
              säger att vi tycker att det behövs en utredning av detta. Det
              är inte alls fullständigt, och det är inte alls tillräckligt gjort
              med en så här grov beräkning.
            </seg>
            <seg n="e5ce5c06">
              Fru talman! Eftersom samhällsproblemet med mäns våld mot kvinnor
              och barn är så omfattande och genomsyrar samhället i så stor utsträckning
              krävs en mängd åtgärder på flera politikområden för att få till
              en förändring. Vänsterpartiet har en gedigen politik på området
              och vill satsa på vidareutbildning av rättsväsendet i kunskap
              om sexualiserat våld, på kompetensutveckling av socialtjänsten
              kring mäns våld mot kvinnor, på inrättande av en haverikommission
              som ska utreda de fall då kvinnor mördats av närstående män, på
              tillgång till skyddat boende, på stöd för särskilt utsatta kvinnor
              genom inrättande av resursjourer för missbrukande och psykiskt
              funktionshindrade kvinnor, på stöd till kvinnojourernas arbete
              med att tillgänglighetsanpassa sina lokaler, på behandlingsprogram
              inom kriminalvården riktade till dömda sexualbrottslingar och
              män som slår kvinnor och barn och på förstärkning av Åklagarmyndigheten
              på området mäns våld mot kvinnor, som även innefattar en fortsatt
              utveckling av familjevårdsenheterna.
            </seg>
            <seg n="aafe5213">
              Vi har hört det förut; Elisebeht Markström har också tagit upp
              den här skrivelsen. Vi tycker också att det är nödvändigt att
              vi får en sammanfattning av detta i en skrivelse där det här berörs
              i alla politikområden.
            </seg>
            <seg n="783569d9">
              Jag vill vara så pass uppkäftig att jag säger att jag är ganska
              säker på att om vi hade den gamla majoriteten så skulle en hel
              del också hända på det här området. Jag tycker att i mångt och
              mycket så pratar man väldigt fint, men vi ser inte att det händer
              så mycket i realiteten. Vi har sagt det här förut i talarstolen
              det är ombytta roller. Vi har fått höra att vi utreder för mycket,
              och nu är det bara att komma igen och leverera. Det ser vi ju
              exempel på när det gäller haverikommissionen. Det är så fullständigt
              solklart, så det är väl bara att leverera.
            </seg>
            <seg n="5adf388d">
              Jag vet inte om det är så att den nuvarande regeringen är rädd
              för att ta fram en skrivelse eftersom den skulle bli ganska tunn,
              enligt mig. De nya idéerna om åtgärder mot mäns våld mot kvinnor
              och barn är inte särskilt många för tillfället. Mäns våld mot
              kvinnor och barn är ett trygghetsproblem, ett hälsoproblem, ett
              ekonomiskt problem och ett demokratiproblem. Det är nog dags att
              börja jobba och leverera, som ni ville göra förut och som det
              lovades att ni också skulle göra.
            </seg>
            <seg n="6a6bdc0d">
              Jag skulle vilja få en kommentar om utredningen från Socialstyrelsen.
              Är det inte ganska angeläget för er att få till en utredning som
              grövre tar fram, analyserar och tittar på alla kostnader? Det
              här handlar både om kvinnor och om barn. Jag tycker att det skulle
              vara av intresse. Ni skriver ju positivt. Ni har ju drivit det
              här väldigt hårt förut. Därmed tycker jag inte att det borde vara
              så svårt att få igenom det heller.
            </seg>
          </u>
          <note type="speaker" n="9022e15b">
            Anf. 74 MEHMET KAPLAN (mp):
          </note>
          <u who="mehmet_kaplan_47809b" xml:id="i-01b97742ef5b03b3-0" n="4771347f">
            <seg n="84717371">
              Fru talman! Vi har från Miljöpartiets sida lyft fram ett antal,
              som vi tycker, viktiga områden i detta betänkande, som handlar
              om våldsbrott och brottsoffer. Jag vill yrka bifall till reservation
              3, men vi står naturligtvis bakom samtliga övriga reservationer
              också.
            </seg>
            <seg n="7fe55e7c">
              När det gäller våld och brottsoffer är det oftast kanske de svagaste
              i ett samhälle man tänker på. Om vi tittar på vilka som utsätts
              för våld och blir brottsoffer så är det oftast ungdomar som är
              i riskzonen. Det görs väldigt mycket för detta, och man har olika
              typer av satsningar.
            </seg>
            <seg n="6b91e87d">
              Men ett område som vi från Miljöpartiets sida tycker inte riktigt
              har lyfts fram är våld mot äldre, och i synnerhet våld mot äldre
              kvinnor. Det är ett dolt problem, och det är tabubelagt. Det är
              oftast väldigt svårt för dem som råkar illa ut att anmäla detta,
              i och med att man skäms för att ha blivit slagen. Men det handlar
              inte bara om fysisk misshandel. Vi vet att det förekommer psykisk
              misshandel, och vi vet att det förekommer försummelse, till exempel
              vanvård, felaktig medicinering, otillräcklig föda och bristande
              hygien. Vi vet också att det förekommer sexuellt utnyttjande och
              ett ekonomiskt utnyttjande i form av utpressning och stöld av
              pengar eller egendom.
            </seg>
            <seg n="f625560e">
              Vi vet att majoriteten av förövarna är manliga familjemedlemmar,
              antingen äkta make eller son. Kvinnor har större anledning än
              män att frukta våld från den de lever med eller har levat med,
              och det vet vi också, även när det gäller andra typer av våld
              i hemmet och utanför hemmet.
            </seg>
            <seg n="417481b1">
              Det här är områden som har lyfts fram för ett antal år sedan.
              Jag baserar mina siffror på Hjelde Eriksson, som gjorde en undersökning
              som heter OFRID? Våld mot äldre kvinnor och män en omfångsundersökning
              i Umeå kommun , som gavs ut av Brottsoffermyndigheten 2001. Där
              slås fast att minst 16 procent av kvinnorna och 13 procent av
              männen utsattes för våld eller övergrepp av något slag efter sin
              65-årsdag.
            </seg>
            <seg n="027e5a24">
              I betänkandet finns det ett svar som går ut på att man tänker
              göra någonting åt detta så småningom. Vi tycker från Miljöpartiets
              sida att det kanske är på väg att göras någonting, men att det
              kanske borde göras snabbare.
            </seg>
            <seg n="50a177ab">
              En annan fråga som de tidigare talarna lyft fram är den om elektronisk
              övervakning av besöksförbud. Det står i betänkandet att tekniken
              kanske inte riktigt var mogen för något år sedan, men att den
              är på väg att mogna. Vi tror här att tekniken finns, vi vet att
              det går att hantera detta på ett bra sätt, och framför allt vet
              vi att de många kvinnor som faktiskt utsätts för olika typer av
              övergrepp, där förövaren oftast är en man som döms tillbesöksförbud,
              inte riktigt känner sig trygga. Vi har olika typer av övervakning,
              men det hjälper inte att utöka antalet poliser, som regeringen
              tidigare har föreslagit. Vi tror att det som behövs här är känslan
              av att vi faktiskt skulle spara in på ett antal tjänstemän med
              just den elektroniska delen av övervakningen.
            </seg>
            <seg n="bee6b071">
              Den tredje frågan som jag skulle vilja lyfta upp handlar om en
              motion som vi har lämnat in och som i en del behandlar samverkan
              mellan myndigheter. När en kvinna blir utsatt för ett övergrepp
              kan det ofta bli så att avsaknaden av bevis eller det faktum att
              ord står mot ord leder till att förövarna släpps fria. I Uppsala
              finns det ett center där man är väldigt duktig på just den här
              frågan: att säkerställa, men också att ställa de rätta frågorna.
              Genom att låta rättsläkare undersöka kvinnan direkt förbättras
              dokumentation av skador till följd av ett övergrepp. I Uppsala,
              där man har prövat denna modell, verkar faktiskt kvinnor nu vara
              mer benägna att anmäla övergrepp. Det visar att det går att bli
              duktigare och bättre på det här om man jobbar på ett visst sätt.
            </seg>
            <seg n="e25f4500">
              När jag besökte Uppsala blev det väldigt tydligt och klart för
              mig att denna modell bör bli modell för andra landsting runt om
              i landet. Just när det gäller dokumentationen tror vi i Miljöpartiet
              att det stora mörkertalet, som förvisso har blivit lite mindre,
              kommer att bli än mindre, och framför allt att fler kvinnor som
              är utsatta för övergrepp kommer att kunna få sina angripare dömda.
            </seg>
            <seg n="12e892e9">
              Med dessa tre områden tackar jag så mycket för möjligheten att
              framföra det här och yrkar än en gång bifall till reservation
              3.
            </seg>
            <seg n="f9179bab">
              Anf. 75 CECILIA WIGSTRÖM i Göteborg (fp):
            </seg>
            <seg n="c74e816e">
              Fru talman! Att utsättas för brott är en grov och allvarlig kränkning
              av den personliga integriteten. Att utreda brott, gripa och lagföra
              gärningsmannen är rättsstatens främsta skyldighet gentemot brottsoffren.
              Men det viktigaste vi kan göra är att se till att brott inte begås,
              så att Maria, Muhammed och Peter inte blir brottsoffer.
            </seg>
            <seg n="bcb6af52">
              Inom alliansen har vi en stolt tradition av att prioritera rättsväsendet
              och brottsoffren. Vi vill skapa ett samhälle där var och en kan
              vara trygg. Därför genomför vi den största satsningen någonsin
              på rättsväsendet med en förstärkning av budgeten med 1,5 miljarder
              kronor detta år. Vårt vallöfte är att landets poliskår ska växa
              från 17 000 till 20 000 poliser. Sverige ska bli ett tryggare
              samhälle.
            </seg>
            <seg n="1fff562e">
              Våldsbrotten ökar tyvärr år efter år. År 2005 mördades 238 personer,
              och 690 personer utsattes för mordförsök. 40 000 män och 20 000
              kvinnor misshandlades. Här ser vi en stor skillnad. Män misshandlas
              ofta utomhus och av obekanta medan kvinnor misshandlas inomhus
              och av en närstående. Denna trend av ökande våldsbrott måste vi
              bryta genom att satsa på fler poliser i stället för att lägga
              ned hundra närpolisstationer, såsom skedde under Socialdemokraternas
              tid.
            </seg>
            <seg n="a56631b9">
              Familjen och skolan spelar också en viktig roll för att ge varje
              ungdom en bra start i livet i stället för att de ska hamna snett.
              Men i dag går var femte elev ut grundskolan utan att ha fått godkänt
              i svenska, engelska eller matte. Alliansregeringen har därför
              mycket att göra för att på bred front, inom olika områden, se
              till att skapa ett bra Sverige med färre våldsbrott.
            </seg>
            <seg n="51fdd8d4">
              Det praktiska brottsofferarbetet handlar i stor utsträckning
              om att den som utsatts för brott ska bemötas på ett professionellt
              och stödjande sätt. Men innan jag kommer in på vad alliansen gör
              för att förbättra myndigheternas arbete vill jag ge en eloge för
              det arbete och stöd som ges till brottsoffer av det civila samhället
              i vårt land. Kvinno- och brottsofferjourer runt om i Sverige gör
              en oerhörd insats, ofta med ideella krafter.
            </seg>
            <seg n="7814fc11">
              I dagens debatt ligger fokus på det 90-tal motionsyrkanden som
              väckts om våldsbrott och brottsoffer och vad regeringen gör för
              att skydda människor från brott. Eftersom vi i utskottsmajoriteten
              anser att motionärerna slår in öppna dörrar då regeringen redan
              arbetar bra med dessa frågor yrkar jag avslag på reservationerna.
            </seg>
            <seg n="64ff5332">
              Låt mig nu berätta om allt det som alliansen hunnit göra sedan
              vi fick ansvar för regeringsmakten för ungefär ett halvår sedan.
              Redovisningen kommer att ha fokus på kvinnovåld, eftersom det
              är vad motionärerna tar upp oftast, men insatser görs också för
              andra grupper såsom äldre, HBT-personer och barn som bevittnat
              våld.
            </seg>
            <seg n="88e3bedf">
              Regeringen har gett ett uppdrag till alla myndigheter inom rättsväsendet
              att förbättra informationen till brottsoffer, och polisen har
              fått ett särskilt uppdrag att se till att det vid varje länsmyndighet
              finns en brottsoffersamordnare. Det första bemötandet är ofta
              viktigt för att en brottsutsatt person ska orka fullfölja hela
              processen från brottsanmälan till domslut. Här tror jag att Brottsoffermyndighetens
              nya webbportal, med information om de rättigheter ett brottsoffer
              har och hur en rättsprocess går till, kommer att vara en hjälp
              dels för brottsoffren, dels också för polisen när de möter brottsoffren.
            </seg>
            <seg n="9879115f">
              Riksdagen har i vår röstat igenom regeringens förslag att skadestånd
              som ett brottsoffer fått inte ska ingå i bodelningen vid en skilsmässa.
              Äntligen är det absurda borta att en kvinna som blivit slagen
              i hemmet av sin man vid en skilsmässa tvingats dela det skadestånd
              hon fått av honom. Nu är det borttaget. Regeringen och riksdagen
              har också ändrat socialtjänstlagen så att kommunerna inte längre
              bör ge stöd till våldsutsatta kvinnor utan nu skall de göra det.
            </seg>
            <seg n="d15bba8f">
              Vidare har regeringen gett Nationellt kunskapscentrum om mäns
              våld mot kvinnor vid Uppsala universitet i uppdrag att utarbeta
              en handlingsplan för hälso- och sjukvårdens bemötande av kvinnor
              som utsatts för våld. Den handlingsplanen ska vara nationell och
              genomföras inom hälso- och sjukvården runt om i vårt land just
              för att vi ska få fram ett bättre stöd för och bemötande av kvinnorna,
              men framför allt för att få fram bättre bevisning som kan hålla
              vid rättegången. Det som Mehmet Kaplan och Miljöpartiet vill se
              genomför regeringen alltså nu.
            </seg>
            <seg n="8e55773a">
              Regeringen och riksdagen har tillsammans även fattat beslut om
              en lex Bobby, det vill säga att när ett barn misshandlas till
              döds ska en haverikommission tillsättas för att se hur det kunde
              gå så snett, hur ett barn kunde utsättas för så svår misshandel
              att det dog utan att myndigheterna ingrep. Regeringen har lex
              Bobby som modell för att överväga hur vi kan inrätta en haverikommission
              för kvinnor enligt en liknande modell.
            </seg>
            <seg n="c74d3e81">
              Dessutom pågår i Regeringskansliet en översyn av kvinnofridslagstiftningen
              samt besöksförbudslagstiftningen. Målsättningen är att så fort
              som möjligt kunna införa elektronisk fotboja. Detta har vi i alliansen
              länge krävt och väntat på. Nu ser vi till att det kan bli verklighet.
            </seg>
            <seg n="a08e2131">
              Redan i regeringsdeklarationen i höstas fanns målsättningen att
              få till stånd en nationell handlingsplan mot kvinnovåld där olika
              departements och myndigheters arbete ska kunna koordineras och
              samlas. Arbetet leds av integrations- och jämställdhetsminister
              Nyamko Sabuni och beräknas vara klart i höst.
            </seg>
            <seg n="a34bc10b">
              Jag har räknat upp många saker som regeringen gjort, och jag
              tycker att det är imponerande med tanke på den korta tid som regeringen
              haft till buds. Jag vill berätta att för bara sex dagar sedan
              uppdrog regeringen åt Brottsoffermyndigheten att utarbeta ett
              utbildningsprogram för poliser, åklagare och domstolsanställda
              för att de ska kunna ge sexualbrottsoffer ett bättre bemötande.
              Så alliansen jobbar verkligen på!
            </seg>
            <seg n="18b1c299">
              Rikspolisstyrelsen har startat ett projekt, Brott i nära relationer,
              för att skapa en likvärdig förmåga över hela landet att med hög
              kvalitet förebygga, utreda och klara upp brott i nära relationer.
              Projektet kommer också att se till att Saramodellen, den hot-
              och riskbedömningsmodell som framgångsrikt används vid en del
              länspolismyndigheter, även kan bli en nationell resurs.
            </seg>
            <seg n="41235a3a">
              Vissa åklagarkammare och polismyndigheter har inrättat så kallade
              familjevåldsenheter. Regeringen har meddelat att man med dessa
              enheter som förebild kommer att se till att de finns tillgängliga
              för hela befolkningen. Med kvalificerad kompetens hos polisen
              och åklagarna blir brottsutredningarna bättre.
            </seg>
            <seg n="e8558ab9">
              Jag ser, fru talman, att min talartid håller på att rinna ut,
              men jag fortsätter en liten stund till för det finns mycket att
              berätta om.
            </seg>
            <seg n="bd5cc6e6">
              Det är alltså regeringens avsikt att se till att de familjevåldsenheter
              som finns vid vissa åklagarkammare och polismyndigheter ska bli
              en resurs för alla medborgare i hela Sveriges land. Detsamma gäller
              barnahusen där åklagare, poliser, rättsmedicinare och socialtjänst
              arbetar för att ta hand om barn som utsatts för våldsbrott och
              sexuella övergrepp. Det är en viktig verksamhet och kommer att
              utvärderas i mars nästa år. Vi vill inte föregripa den utredningen,
              men än så länge verkar den verksamheten vara väldigt positiv.
            </seg>
            <seg n="2656e759">
              En sista fråga som jag vill ta upp gäller återfallsförbrytarna,
              alltså de män som slår kvinnor, skaffar sig en ny kvinna som de
              slår och så vidare. Vi måste stoppa männen som slår så att de
              inte utsätter fler kvinnor för dessa övergrepp. Vi måste också
              stoppa de män som slåss utanför krogarna. Jag har besökt fängelserna
              Skogome och Kumla. Det är sorgligt att se hur behandlingen av
              dessa män inte räcker till. Det är kö för att få en vettig behandling
              och bli av med sitt våldsamma beteende. Det är mycket sorgligt
              att se det arv som Socialdemokraterna lämnat efter sig inom kriminalvården.
            </seg>
            <seg n="dcd83860">
              Sammanfattningsvis, fru talman, vill jag säga att Sverige ska
              vara ett tryggt land att leva i. Utvecklingen de senaste åren
              med ett ökande antal våldsbrott bidrar till att människor känner
              sig otrygga i vårt samhälle. Brottsoffer får inte det skydd och
              det stöd som de behöver. Detta vill vi i alliansen ändra på. Under
              de kommande åren kommer alliansen därför att vidta en rad offensiva
              åtgärder för att förebygga och bekämpa brottsligheten. Arbetet
              har redan börjat starkt, som ni hört. Vi har i år gjort den största
              satsningen någonsin på rättsväsendet med 1,5 miljarder kronor.
            </seg>
          </u>
          <note type="speaker" n="4269d6bc">
            Anf. 76 ELISEBEHT MARKSTRÖM (s) replik:
          </note>
          <u who="elisebeht_markstrom_7ce462" xml:id="i-42ec279a98f132f0-0" n="990258e9" next="i-0d767c081807c607-0">
            <seg n="ca486f8d">
              Fru talman! Det var en gedigen uppräkning av verksamheter som
              finns, verksamheter som komma ska, beslut som kommer att fattas
              och beslut som nyligen har tagits. Det var ungefär det jag började
              med. Det är väldigt mycket som har gjorts tidigare. Det finns
              anledning att vara rätt stolt över det brottsofferarbete som i
              dag ändå sker.
            </seg>
            <seg n="10fe1208">
              Men det är ändå så, Cecilia Wigström, att det du nu räknade upp
              är sådant som den förra regeringen har utrett och initierat och
              som ni nu har ärvt. Det är bra; vi är glada för att ni fortsätter.
              Men det finns också frågor där ni inte visar den handlingskraft
              som åtminstone jag hade hoppats på.
            </seg>
            <seg n="5304b7b1">
              Det gäller till exempel utvecklingen av barnahusen. Det finns
              försök på gång som sattes i gång av den socialdemokratiska regeringen.
              Det finns en delrapport. All erfarenhet visar, precis som du själv
              sade, att det ser ut att vara en väldigt bra verksamhet. Men varför
              då inte fortsätta? Varför stanna upp nu? Varför inte låta barn
              i hela landet ta del av en så god verksamhet som är för barnens
              bästa? Jag är alldeles säker inte bara på att bemötandet av barn
              blir mycket bättre, utan också på att uppklarandegraden och möjligheten
              att fälla gärningsmän säkerligen ökar när professionen samverkar
              och samarbetar.
            </seg>
            <seg n="90a7374a">
              Varför visar ni ingen handlingskraft? Ni uttalar er bara positivt.
              Det räcker inte. Det vill till åtgärder också.
            </seg>
          </u>
          <note n="bd5aad07">
            Anf. 77 CECILIA WIGSTRÖM i Göteborg (fp) replik:
          </note>
          <u who="elisebeht_markstrom_7ce462" xml:id="i-0d767c081807c607-0" n="990258e9" prev="i-42ec279a98f132f0-0">
            <seg n="59e76c76">
              Fru talman! Jag tycker att min redovisning av vad regeringen
              gör visar på en oerhörd handlingskraft. Vi genomför en rad åtgärder
              för att komma till rätta med våldet i samhället, särskilt kvinnovåldet.
              Jag tycker att det är lite förmätet av Elisebeht Markström att
              påstå att det här bara är en fortsättning av den förra regeringens
              arbete. De initiativ vi har tagit med lex Bobby och pengar till
              Uppsala universitet för att sprida kunskap inom hälso- och sjukvården
              och för ett bättre bemötande av sexualbrottsoffer och så vidare
              är idéer som vi har drivit som oppositionspolitik. Nu har vi möjlighet
              att genomföra detta.
            </seg>
            <seg n="d6925fdf">
              Barnahusen är en vällovlig verksamhet. Det är en försöksverksamhet
              som finns på sex olika orter. Verksamheten har kommit olika långt
              på olika ställen. Jag tycker att det är rimligt att vi låter verksamheten
              få verka ut. Vi väntar in den utvärdering som är planerad till
              i mars nästa år. Man ska inte fatta förhastade beslut. Vi ska
              veta vad vi gör. Då är det bra att ha en utvärdering innan vi
              tar beslutet. Men det verkar väldigt bra, och jag hoppas att utvärderingen
              visar att det är något väldigt bra och att vi då kan implementera
              detta och se till att alla barn i hela landet får del av detta.
            </seg>
            <seg n="3a9028f2">
              Som sagt har vi också familjevåldsenheter på många polis- och
              åklagarmyndigheter runt om i landet. Där har man också god specialistkompetens.
            </seg>
            <seg n="8acf35ef">
              Jag vill passa på att ställa en fråga till Elisebeht Markström.
              Sist vi hade debatt pratade vi mycket om poliserna. Det är viktigt
              att vi minskar antalet brottsoffer, och därför måste vi ha fler
              poliser i samhället. Jag hade efter den senaste debatten, där
              sossarna var så positiva till vår polissatsning, förväntat mig
              att ni nu i er vårmotion skulle satsa de här 300 miljoner kronorna,
              som saknas i er höstbudget. Varför kom inte de 300 miljoner kronorna
              i motionen i samband med vårpropositionen?
            </seg>
          </u>
          <note type="speaker" n="d624114f">
            Anf. 78 ELISEBEHT MARKSTRÖM (s) replik:
          </note>
          <u who="elisebeht_markstrom_7ce462" xml:id="i-42ec279a98f132f0-1" n="990258e9" next="i-0d767c081807c607-1">
            <seg n="15c13050">
              Fru talman! Det är just detta som är det sorgliga. Det är ni
              som har makten, och det är också ni som nu har möjligheterna att
              genomföra en rad reformer. Men ni tar inte chansen. Det finns
              som jag ser det ingen anledning att vänta med att se till att
              barn i hela landet ska omfattas av möjligheten att bli omhändertagna
              på ett barnahus. Det är inte bara försöksverksamheterna som Thomas
              Bodström initierade förra mandatperioden som är i gång, utan initiativ
              tas runt om i hela landet. Kommun efter kommun vill samarbeta
              med de statliga myndigheterna. Detta finns på en rad fler ställen
              än dem som Cecilia nyss nämnde.
            </seg>
            <seg n="99991e9f">
              Det ni skulle kunna göra är att fortsätta att ta initiativ och
              att inspirera myndigheterna att också i fortsättningen samarbeta
              på det här sättet. Men ni gör inte det. Ni uttalar er bara allmänt
              positivt och tycker att det är bra. Det räcker inte. En regering
              måste göra betydligt mer än att prata. Man måste också handla.
            </seg>
            <seg n="679c071b">
              När det gäller dödsfallsutredningar är det precis samma sak.
              Detta har ni talat om i flera år. Vi har följt diskussionen här
              år för år. Senast förra året var ni oerhört överens om att dödsfallsutredningar
              när det gäller vuxna kvinnor som har dödats på grund av våld i
              en nära relation måste till stånd snarast. Nu, sade ni. Det finns
              inget sådant uppdrag nu. Vi kan inte läsa oss till att det finns
              det. Ni har inte beskrivit det i betänkandet i varje fall. Vi
              har frågat efter det och motionerat om det. Om något sådant arbete
              pågår, var då snäll och redovisa det.
            </seg>
            <seg n="e4c4d909">
              Också det nationella kunskapscentrumet i Uppsala är ett initiativ
              från den socialdemokratiska regeringen som sattes i gång redan
              förra året före valet. Det är lite märkligt att ni inte åtminstone
              kan tillskriva den förra regeringen de initiativ som togs och
              bygga vidare på det.
            </seg>
          </u>
          <note n="0baee844">
            Anf. 79 CECILIA WIGSTRÖM i Göteborg (fp) replik:
          </note>
          <u who="elisebeht_markstrom_7ce462" xml:id="i-0d767c081807c607-1" n="990258e9" prev="i-42ec279a98f132f0-1">
            <seg n="4eabbe2b">
              Fru talman! Jag finner det lite märkligt när Elisebeht Markström
              hävdar att vi inte prioriterar kvinnovåldsfrågan bara för att
              vi inte är beredda att nu starta barnahus runt om i hela landet
              på alla ställen och på alla orter. Vi har detta som en högprioriterad
              fråga inom regeringen. Det är därför vi har sett till att vi jobbar
              på en nationell handlingsplan mot kvinnovåld. Det är därför jag
              kunde räkna upp nio åtgärder, tror jag det var, satsningar som
              inte är ord utan handling, som vi har vidtagit sedan vi kom till
              regeringsmakten för några månader sedan.
            </seg>
            <seg n="39152fe9">
              Barnahusen är fortfarande någonting som vi måste utvärdera för
              att se om det är en vettig satsning. Vi måste också komma ihåg
              att många åklagare och poliser runt om i vårt land är specialutbildade
              på våld mot barn. Även om de inte arbetar just inom ett barnahus
              gör de ett väldigt gott arbete.
            </seg>
            <seg n="dfe8b7da">
              Jag är glad att frågan om en haverikommission kom upp. Det är
              ett utmärkt exempel på att det snarare var den förra regeringen
              som pratade mycket men inte handlade. Folkpartiet väckte en motion
              om en haverikommission för första gången 2002. Under de fyra år
              som den förra mandatperioden varade fick vi aldrig se att Socialdemokraterna
              genomförde den reformen. Det var mycket prat och lite verkstad
              under den förra regeringen.
            </seg>
            <seg n="5389cad0">
              Nu är alliansregeringen beredd. Vi har genomfört lex Bobby och
              kommer att se om vi också kan genomföra en haverikommission.
            </seg>
            <seg n="1b014ba8">
              Men den viktigaste frågan är att se till att vi inte får fler
              brottsoffer, att inte fler kvinnor och barn utsätts för våld i
              Sverige. Därför är det så viktigt att vi har en regering som satsar
              på att det ska vara 20 000 poliser i landet. Jag fick aldrig svar
              på frågan varför det saknas 300 miljoner kronor i Socialdemokraternas
              budget. Det är pengar som behövs för att ge Sverige fler poliser
              och ett tryggare samhälle.
            </seg>
          </u>
          <note type="speaker" n="3051e7e0">
            Anf. 80 LENA OLSSON (v) replik:
          </note>
          <u who="lena_olsson_010079" xml:id="i-2b27622ea03758da-1" n="18a0530d">
            <seg n="6248a781">
              Fru talman! Det blev lite budgetdebatt också. Det är väl så,
              Cecilia, att ni i den stora satsning ni gör har tagit en hel del
              från den förra majoriteten. Ni använde alltså samma pengar två
              gånger. Det tycker jag ska framgå här.
            </seg>
            <seg n="e649a3ed">
              Budgeten är totalt på omkring 30 miljarder, och ni börjar tjafsa
              om ungefär 300 miljoner, samtidigt som vi vet att polisen har
              gått med överskott i flera år. År 2006 rörde det sig om ungefär
              350 miljoner tror jag jag har inga exakta siffror tillgängliga
              nu. Så jag tycker det är lite osjyst gjort av dig att komma med
              sådana där påståenden nu.
            </seg>
            <seg n="0ec0b40d">
              Du pratar väldigt mycket i ditt anförande om brottsoffer, vilket
              är väldigt bra, och att alliansen gör mycket inom det här området.
              Då skulle jag vilja ställa frågan: Finns det inte en liten poäng
              med att förebygga, till exempel att i stället för att öka klyftorna
              i samhället minska dem? Det finns forskning som visar att ökade
              klyftor resulterar i mer kriminalitet och missbruk. Det skulle
              jag vilja ha ett svar på. Där har vi motsatsen på andra sidan
              som vill minska klyftorna.
            </seg>
            <seg n="3a9efffc">
              Du tar också upp att ni i flera år har motionerat om haverikommissionen.
              Varför är den inte klar? Ni sitter själva med i den och bestämmer.
              Den borde vara klar.
            </seg>
            <seg n="e32fabf9">
              Så tog jag upp frågan i vår reservation. Finns det ingen förhoppning
              om att ni ska göra en bättre beräkning av vad mäns våld mot kvinnor
              kostar samhället?
            </seg>
            <seg n="5d065c63">
              Anf. 81 CECILIA WIGSTRÖM i Göteborg (fp) replik:
            </seg>
            <seg n="8eb803da">
              Fru talman! Det var väldigt många olika frågor. Det är sympatiskt
              av Lena Olsson att gå upp och försvara Socialdemokraterna. I debatten
              tidigare med Socialdemokraterna var det väldigt positiva ord från
              deras håll om vår satsning på poliser. Det behövs fler poliser
              i samhället för att öka människors trygghet.
            </seg>
            <seg n="b13a520c">
              Det var innan vårpropositionen kom. Jag vet att i höstbudgeten
              saknades 300 miljoner kronor i Socialdemokraternas budget i anslaget
              till polisen. Då var min fråga vid den debatten ifall pengarna
              skulle komma i motionen i samband med Socialdemokraternas svar
              på vårbudgeten. Nu har vi svaret: De pengarna kom aldrig. Då måste
              jag förstås följa upp det och fråga: Hur kan man tala så väl om
              polisen men inte se till att satsa pengar?
            </seg>
            <seg n="98fd3382">
              Det som görs av alliansen är ändå unikt. Aldrig har det satsats
              så mycket på ett år som 1,5 miljarder kronor i tillskott. Det
              är inga pengar som kommer från den förra regeringen, som du försöker
              hävda.
            </seg>
            <seg n="c17782ff">
              Det är mycket viktigt att jobba brottsförebyggande. Jag håller
              helt med dig där. Jag försökte betona det i mitt anförande. Att
              få ned brottsligheten i Sverige handlar inte bara om fler poliser,
              utan det handlar om att ge socialtjänsten möjlighet att arbeta
              bättre, skolan möjlighet att ge barnen en bra start i livet. Någonting
              som vi i alliansen verkligen jobbar för är att skapa lugn och
              ro i skolan, att se till att utanförskapet minskar genom att få
              fler människor i arbete i Sverige. Det är runt en miljon människor
              som inte har något jobb.
            </seg>
            <seg n="d9191b7f">
              Lena Olsson frågade också om en kostnadsberäkning. Socialstyrelsen
              har gjort en kostnadsberäkning. Våldet mot kvinnorna kostar runt
              3 miljarder kronor varje år. Men det viktiga är väl inte att vi
              sitter och räknar och räknar utan att vi börjar handla och handla
              och handla och ser till att stoppa våldet mot kvinnorna.
            </seg>
          </u>
          <note type="speaker" n="beb2e081">
            Anf. 82 LENA OLSSON (v) replik:
          </note>
          <u who="lena_olsson_010079" xml:id="i-af4b883d6fb0cbac-0" n="18a0530d" next="i-0b96f10cccae1d3d-0">
            <seg n="06d4f553">
              Fru talman! Jag kan hålla med om att det är bra med handling,
              men det är också bra att man har ett relevant underlag för att
              få igenom förslag som skulle kunna innebära en förbättring. Den
              undersökning som Socialstyrelsen har gjort du kan få läsa den
              efteråt säger Socialstyrelsen själv är grovt tilltagen, och det
              finns en önskan om att göra det här mer grundligt.
            </seg>
            <seg n="d52eac34">
              Vi kan återkomma till det här med polisen. Det framgår i budgeten
              att det har blivit en liten felräkning och att man har fått för
              mycket. Men det är okej. Samtidigt får polisen överskott. Vänsterpartiet
              har också sagt att det är viktigt att vi har poliser som är synliga
              ute i samhället överallt i Sverige, även i de mindre kommunerna
              en sådan tillhör jag själv. Ni använde pengarna två gånger, den
              debatten kommer jag ihåg mycket väl.
            </seg>
            <seg n="f1ace7d3">
              Jag tog upp de ökade klyftorna i samhället. Det blir skattesänkningar
              åt sådana som har fickorna fulla av pengar och inte vet vad de
              ska göra av dem. Ni säger att ni vill arbeta med att alla ska
              få arbete. Det kan vem som helst ställa upp på. Men jag tycker
              att man faktiskt ökar klyftorna. Det gäller familjer där det finns
              barn som har sjuka föräldrar eller barn som har föräldrar som
              blir arbetslösa. Jag fick ett svar här en gång att man minskade
              klyftorna. Det faller på sin egen orimlighet.
            </seg>
            <seg n="8fe008ef">
              Kriminalvården har man debatterat mycket och gått på den gamla
              majoriteten. Inte en krona dit, fast man ska bygga nya fängelser,
              man ska projektera, för fängelserna är överfulla.
            </seg>
          </u>
          <note n="ff504fb9">
            Anf. 83 CECILIA WIGSTRÖM i Göteborg (fp) replik:
          </note>
          <u who="lena_olsson_010079" xml:id="i-0b96f10cccae1d3d-0" n="18a0530d" prev="i-af4b883d6fb0cbac-0">
            <seg n="d2ebc77a">
              Fru talman! När det gäller kostnadsberäkningen av mäns våld mot
              kvinnor, som Lena Olsson och Vänsterpartiet driver väldigt hårt,
              är det viktigt att poängtera att jag inte tror att det är pengargument
              som är det viktigaste för att få människor att ha förståelse för
              att vi gör en massa insatser för att få bukt med våldet mot kvinnor.
              Det handlar om mänskliga rättigheter. Smärtan som Lena Olsson
              pratade om i sitt anförande och det lidande som kvinnor och barn
              utsätts för kan inte räknas i pengar. Men varje medborgare i Sverige
              har rätt att leva ett liv utan att bli slagen. Det är för mig
              skäl nog att se till att vi får bukt med det här problemet.
            </seg>
            <seg n="1863b11f">
              I stället för att sätta myndigheter på att beräkna vad den här
              omfattande misshandeln kostar tycker jag att det är bättre att
              sätta våra myndigheter i arbete, att se till att bemöta brottsoffer
              bättre, att se till att vi får en bättre bevisning som håller
              i domstolen. Det gör vi nu med regeringens satsning på exempelvis
              det nationella kunskapscentret vid Uppsala universitet. Det viktiga
              nu är att gå från ord till handling. Där lämnar regeringen en
              mängd olika förslag. Den nationella handlingsplanen, som ska samordna
              olika myndigheters arbete för att bekämpa kvinnovåld och departementets
              arbete för att bekämpa kvinnovåld, kommer att visa upp allt det
              arbete som görs. Den kommer att vara klar i höst.
            </seg>
            <seg n="8c617776">
              Vi har målsättningar, och mer behöver göras. Alliansen kommer
              att se till att kvinnor, barn och män kan vara trygga i Sverige.
            </seg>
          </u>
          <note type="speaker" n="04677820">
            Anf. 84 HELENA BOUVENG (m):
          </note>
          <u who="helena_bouveng_ff3fea" xml:id="i-122e5ae17a9a5e57-0" n="9ade1880">
            <seg n="574092f0">
              Fru talman! Minnet av hans knytnävar stör sömnen. Sara stiger
              upp och ser fotspår utanför fönstret. Han har varit här igen.
            </seg>
            <seg n="c26f0b09">
              Detta är berättelsen om Sara. Hon ser hur hennes barn varje dag
              går en extra runda runt bilen och letar efter spår. Är däcken
              uppskurna? Är lacken repad? Lika naturligt som att borsta tänderna.
              Sara lever i ständig skräck. Hennes ex-pojkvän hotar med att han
              ska trakassera Sara så länge han lever. Sara tänker: Så länge
              jag lever.
            </seg>
            <seg n="073c8b9d">
              Sara tog steget och lämnade när hennes dotter trodde att han
              skulle döda henne. Efter att ha avtjänat en månads straff med
              fotboja verkar han vara tillbaka. Hur det ska sluta vet hon inte.
              I sina mörkaste stunder tänker hon att hon ska ta tillbaka honom.
              Då vet jag åtminstone var han är. Tack och lov har hon inte gjort
              det.
            </seg>
            <seg n="5a12e991">
              Anledningen till att jag berättar om Sara är att vi i debatten
              lätt glömmer bort att bakom varje siffra i statistiken finns en
              kvinna, ett barn av kött och blod, kvinnor och barn som har tusen
              namn och tusen ansikten och som bor var som helst i landet, med
              mycket olika bakgrund.
            </seg>
            <seg n="a40d21b7">
              Kvinnor ska kunna leva i frihet från rädsla att utsättas för
              våld och brott. Att bekämpa hedersrelaterat våld och ge stöd åt
              dem som utsätts ska vara högprioriterat. Kunskaperna hos polis
              och andra myndigheter måste öka så att rätt insatser kan sättas
              in i tid. Hotade kvinnor ska skyddas och utsatta kvinnors ekonomiska
              trygghet säkras. En handlingsplan för att minska våldet mot kvinnor
              kommer att utarbetas.
            </seg>
            <seg n="c9f0ff6c">
              Detta, fru talman, är ett citat från statsminister Fredrik Reinfeldts
              regeringsförklaring den 6 oktober 2006. Mig veterligt har ingen
              socialdemokratisk statsminister varit så tydlig i en regeringsförklaring.
              Den 6 oktober var också startskottet för en rad saker som vi i
              alliansen gör för att förhindra att män slår kvinnor. Handlingsplanen
              är, som Cecilia säger, nu under bearbetning. Lägg därtill att
              den stora polissatsningen inte bara kommer att leda till synliga
              poliser utan också till att det finns poliser där när larmet går
              om att nu slår han och hotar Sara igen.
            </seg>
            <seg n="cddcf6ae">
              Vidare har Rikspolisstyrelsen ett uppdrag att ytterligare öka
              sin kompetens och förmåga att bekämpa mäns våld mot kvinnor och
              barn. Det är ett uppdrag som ska leda till att den samlade kompetensen
              och förmågan ska finnas vid samtliga myndigheter. Här binder man
              också de projekt som finns bland annat vad gäller hedersrelaterade
              brott, försöksverksamhet med barnahus och stalkning.
            </seg>
            <seg n="e200a3ed">
              Det görs redan nu många fina insatser runt om i vårt land men
              tyvärr inte överallt. Det får inte spela någon roll var jag bor.
              Jag ska mötas av samma kompetens var jag än har valt att leva.
              Det är en åsikt som jag tror att vi delar med tanke på många av
              de bra motioner som har väckts i dessa frågor.
            </seg>
            <seg n="28e97a6f">
              Vi har också sett resultatet av det utredningsuppdrag som riksåklagaren
              har haft för att se över tillämpningen när det gäller grova våldsbrott.
              Utredningen är en del i att markera en allvarligare syn på våldsbrott,
              brott som gäller grov misshandel och grov kvinnofridskränkning
              och våldsbrott mot barn.
            </seg>
            <seg n="44cc4dce">
              Fru talman! Sist men inte minst vill jag stanna vid Brås slutrapport
              där man går igenom hur det verkligen är ställt med besöksförbudet.
              Enligt Brås sista enkätundersökning är det nästan hälften av besöksförbuden
              som inte efterföljs, vilket absolut inte är acceptabelt. Förslagen,
              som i dag läggs fram, beträffande fotboja kan jag mycket väl sympatisera
              med. Förstår inte dessa män vad det handlar om måste vi se till
              att de begriper. Jag skulle själv kunna gå längre och ge dessa
              män besöksförbud i hela kommunen i extrema fall. En kvinna måste
              kunna känna sig säker när besöksförbud är förelagt. Det vilar
              tungt på rikspolisen att verkligen få fram en utrustning som håller
              måttet, så att de kvinnor som utsätts för hot och förföljelse
              inte blir kränkta igen.
            </seg>
            <seg n="2cbaa8a4">
              Det, mina vänner, gäller också frågan om ett rättsväsende för
              alla, inte minst för våra barn under 15 år. I dag har vi en motion
              beträffande skadeersättning när gärningsmän är under 15 år, en
              motion som redan 2005 resulterade i ett tillkännagivande. Och
              i dag kartläggs detta av Brå efter uppdrag av regeringen.
            </seg>
            <seg n="333a30d2">
              Man kan se på de unga personer som har begått ett brott. Det
              kan vara vuxna som ger de yngre ett uppdrag att begå brott då
              inga påföljder döms ut. Ersättning utgår i form av erbjudande
              om något slags tillhörighet.
            </seg>
            <seg n="a701c293">
              Det kan också vara ungdomar som ser som sin enda framtida möjlighet
              att försörja sig genom brottslighet då deras omvärld i alltför
              stor utsträckning består av människor som levt i ett utanförskap
              alltför länge utan hopp om förändring.
            </seg>
            <seg n="42cd8dc1">
              Det kan också vara Krister. Krister var tidigare duktig både
              i skolan och på fotbollsplanen. Krister hade många kompisar och
              trivdes bra med sin familj. Krister har efter att ha blivit utsatt
              för grov misshandel i form av knytnävsslag och många sparkar i
              magen blivit expert på skor. Att se någon i ögonen är inte längre
              möjligt. Kristers liv fick en helt ny vändning då rädsla, ilska
              och hämndbegär aldrig bearbetades. Första gången Krister blev
              berusad tog han chansen att slå tillbaka, och det gjorde han med
              råge.
            </seg>
            <seg n="0746428d">
              Alla är de förlorare, oavsett om vi pratar om gärningsman eller
              brottsoffer. Vikten av att mer eller mindre alla brott utreds,
              även när gärningsmannen är under 15 år, kan inte nog understrykas.
              Vi i alliansen anser att detta är av yttersta vikt av flera skäl.
            </seg>
            <seg n="3092a44b">
              Ett skäl är att möjligheten att få skadeersättning faktiskt ökar.
            </seg>
            <seg n="e49dc3d3">
              Ett andra skäl är att det finns betydligt större möjligheter
              att förhindra en brottslig karriär ju tidigare man ingriper. För
              detta krävs det att en utredning görs och att vi har ett rättsväsende
              och en vuxenvärld som är tydlig när det gäller allvaret i vad
              som har hänt och vilka konsekvenser detta kan leda till.
            </seg>
            <seg n="2b253856">
              Ett tredje skäl handlar om att se till att dagens brottsoffer
              inte blir morgondagens gärningsmän. Medlingsverksamhet är en mycket
              viktig del, inte minst för att brottsoffret ska ha möjlighet att
              få svar på frågan: Varför just jag? Men jag anser att det behövs
              mer. De stödcentrum för unga brottsoffer som finns bland annat
              här i Helsingforsstrakten är mycket bra exempel på att unga brottsoffer
              får möjlighet att ge uttryck för sin ilska, sin rädsla och sina
              hämndbegär. Det är känslor som är fullständigt naturliga men som
              alltför sällan bemöts.
            </seg>
            <seg n="a91b8abd">
              Detta är frågor som regeringen har valt att lägga krut på under
              denna mandatperiod. Vi kan inte sitta med armarna i kors och titta
              på när våldsbrotten ökar bland våra ungdomar och när våra unga
              brottsoffer börjar begå brott på grund av att de själva har blivit
              utsatta för brott. Vi i alliansen kommer att göra allt för att
              vi ska få ett rättsväsende som är till för alla, även för våra
              unga. Vi glömmer aldrig Krister, och vi glömmer aldrig Sara.
            </seg>
          </u>
          <note n="66fdaad8">
            Med dessa ord, fru talman, vill jag yrka bifall till förslaget
            i utskottets betänkande och avslag på samtliga motioner.
          </note>
          <note n="b2cd7825">
            I detta anförande instämde Hillevi Engström, Inge Garstedt, Krister
            Hammarbergh och Anders Hansson (alla m).
          </note>
          <note type="speaker" n="78d571f8">
            Anf. 85 ELISEBEHT MARKSTRÖM (s) replik:
          </note>
          <u who="elisebeht_markstrom_7ce462" xml:id="i-d2445d85758ab324-1" n="990258e9">
            <seg n="a68c95c1">
              Fru talman! Tack, Helena Bouveng! Jag tyckte att du höll ett
              engagerat och innehållsrikt anförande. Du är ny i utskottet och
              har naturligtvis inte full kläm på vad som sades under förra mandatperioden.
              Men jag utgår från att du åtminstone överskådligt vet vad ni har
              drivit tidigare, även om du inte var med personligen.
            </seg>
            <seg n="8c03682b">
              Jag vill till att börja med ställa två frågor.
            </seg>
            <seg n="13c570ee">
              Den ena gäller dödsfallsutredningar då vuxna kvinnor har utsatts
              för sådant grovt våld att de har mist livet. Tycker Helena Bouveng
              att det är angeläget att se till att sådana dödsfallsutredningar
              kommer till stånd på ett organiserat och bra sätt?
            </seg>
            <seg n="ff643f3f">
              Den andra frågan gäller barnahus i hela landet. Tycker Helena
              Bouveng att också den frågan är viktig att fortsätta att driva?
              Kan hon kanhända också ta den med sig till kamraterna på Rosenbad,
              så att man börjar agera och inte bara hoppas?
            </seg>
          </u>
          <note type="speaker" n="ed67f7df">
            Anf. 86 HELENA BOUVENG (m) replik:
          </note>
          <u who="helena_bouveng_ff3fea" xml:id="i-122e5ae17a9a5e57-1" n="9ade1880">
            <seg n="aaa24c60">
              Fru talman! Det var två konkreta frågor.
            </seg>
            <seg n="aea0e97e">
              Jag vet att vi motionerade beträffande en haverikommission förra
              året. Vad man har gjort från regeringens sida, om jag har förstått
              det hela rätt, är att man har prioriterat barn i första omgången.
              Sedan kommer man att gå vidare och överväga om en haverikommission
              även ska tillsättas när kvinnor har råkat ut för detta. Jag är
              ganska övertygad om att någonting kommer att hända här. Men återigen:
              Vi valde att prioritera barn, när sådant här händer med dem.
            </seg>
            <seg n="620f7f0a">
              När det gäller frågan om barnahus i hela landet tycker jag att
              Cecilia redogjorde väldigt väl för detta. Om jag har förstått
              det hela rätt är det sju åtta försöksverksamheter. Tyvärr måste
              jag säga att socialtjänsten, enligt betänkandet, har gjort väldigt
              mycket mer än vad polisen har gjort.
            </seg>
            <seg n="17190d8a">
              Om man ska arbeta precis med ett koncept med barnahus över hela
              landet vet jag inte. Jag tror att det viktigaste är att vi utifrån
              det som kommer ut av de här projekten, så att säga, kan hitta
              olika lösningar, så att barn, oavsett var de bor i hela landet
              kan mötas av samma kompetens. Det tror jag är jätteviktigt.
            </seg>
            <seg n="834ee9d6">
              Om det sedan är möjligt med själva konceptet barnahus i hela
              vårt land vågar jag inte svära på, men jag stöder fullt ut att
              man oavsett var man bor ska kunna mötas med samma kompetens. Hur
              själva organisationen ser ut vågar jag inte svara på. Jag vet
              att åklagarna jobbar väldigt mycket med specialkompetensen inom
              deras eget fögderi.
            </seg>
          </u>
          <note type="speaker" n="828e72bd">
            Anf. 87 ELISEBEHT MARKSTRÖM (s) replik:
          </note>
          <u who="elisebeht_markstrom_7ce462" xml:id="i-d2445d85758ab324-2" n="990258e9">
            <seg n="a76b9dc0">
              Fru talman! Jag tycker att det låter lovande. Det verkar som
              att Helena Bouveng har en mycket bra insikt när det gäller samlingsnamnet
              barnahus, som det har kommit att heta. Det får ju så att säga
              symbolisera samarbetet mellan olika myndigheter där man sätter
              barnens bästa i centrum. Man samverkar och ser till att det blir
              så bra som möjligt för de barn som ändå har drabbats. Tack för
              det!
            </seg>
            <seg n="713601b3">
              Men jag har ett litet medskick eller kanhända en fundering. Vi
              talar i betänkandet om våld mot äldre kvinnor. Det står kvinnor,
              men det skulle egentligen kunna stå äldre. Det handlar nämligen
              om våld mot äldre personer. Majoriteten säger att det finns stimulansbidrag
              för att utveckla äldreomsorgen, och man talar om värdighetsgaranti
              och så vidare. Det är bra. Det är jättebra. Men jag är rädd att
              det inte kommer att lösa bekymret med våld i nära relationer i
              förhållanden där den ena eller båda parterna är äldre. Det handlar
              naturligtvis om kompetens, utbildning, åtgärder, rutiner, metoder
              och kanhända också om lagändringar.
            </seg>
            <seg n="db128a94">
              Kan Helena Bouveng svara ja på frågan om hon tar det här med
              sig till arbetet med den nationella handlingsplanen? Vi sätter
              nämligen stort hopp till den. Det är mycket som ska rymmas i den
              det har vi förstått. Och det här är en fråga som har varit underprioriterad
              tidigare, kan man säga, av ideella organisationer men också av
              samhället och professionen.
            </seg>
            <seg n="c88e5306">
              Nästa fråga som jag vill ha med till arbetet med den nationella
              handlingsplanen är frågan om behandlingen av män. Är det också
              en sådan fråga som kan inrymmas i den nationella handlingsplanen?
              Precis som tidigare har sagts är det förebyggande arbetet lika
              viktigt som det som kommer i efterhand. Därför vill jag gärna
              höra om Helena Bouveng har några funderingar kring de frågorna.
            </seg>
          </u>
          <note type="speaker" n="b678613a">
            Anf. 88 HELENA BOUVENG (m) replik:
          </note>
          <u who="helena_bouveng_ff3fea" xml:id="i-122e5ae17a9a5e57-2" n="9ade1880">
            <seg n="a5c379a5">
              Fru talman! Vad som konkret ingår i den nationella handlingsplanen
              vågar jag faktiskt inte svara på riktigt. Jag tycker att det är
              jättebra att du tar upp frågan om våld mot äldre. Jag hade också
              gärna sett en fråga om våld mot funktionshindrade.
            </seg>
            <seg n="151a4866">
              Vad det gäller våld mot äldre talar man mycket om äldregarantin.
              Jag tror att det begås en hel del brott, inte minst i en nära
              relation mellan äldre, för det är oftast en väldigt tung situation
              en anhörig har. I den här garantin understryker man vikten av
              att det när det är gamla par, där en har ett stort vårdbehov och
              den andra vårdar, ges en möjlighet att få avlastning i tunga perioder.
              Då kan risken vara stor att bägaren rinner över. Så jag är ganska
              övertygad om att om Maria Larsson är tydlig med att man vid hembesök
              ska kunna få lufta sina åsikter och tankar, även få hjälp med
              avlastning och få vara ledig några dagar så kan det underlätta.
            </seg>
            <seg n="e702abc4">
              Du tar upp behandling av män som slår sina kvinnor. Jag tror
              att du är på rätt spår här. Det finns i dag behandlingar inom
              kriminalvården, men jag tror att vi måste kunna gå längre. Tyvärr
              har vi inga utvärderingar i Sverige som säger att en behandling
              gör att män slutar att slå sina kvinnor. Men i de länder där man
              har gjort utvärderingen visar det sig att 8090 procent av de män
              som behandlas faktiskt slutar att slå sina kvinnor. Jag eftersträvar
              och efterlyser en riktig behandling av män som slår sina kvinnor,
              inte bara för männens skull utan framför allt för de barn och
              kvinnor som löper stor risk att utsättas för våld.
            </seg>
          </u>
          <note type="speaker" n="4ff9ce31">
            Anf. 89 LENA OLSSON (v) replik:
          </note>
          <u who="lena_olsson_010079" xml:id="i-2b27622ea03758da-2" n="18a0530d">
            <seg n="d1bf8fe0">
              Fru talman! Jag vill uppehålla mig vid en specifik fråga. Det
              är den studie som Socialstyrelsen har gjort och där beräknat kostnader
              för mäns våld mot kvinnor. Cecilia Wigström sade att man skulle
              sitta på något rum, vara någon räknenisse och ta fram saker och
              att det fanns mycket mer man kunde göra. Jag tycker att det är
              väsentligt att vi får fram så exakta siffror som möjligt, för
              det baseras många åtgärder på. Så är det ju.
            </seg>
            <seg n="b8c43812">
              Utöver de kostnader som man hade tagit med fanns inte tandvård,
              läkemedel, barnens skador, smärta, lidande och psykiatrisk vård
              till exempel. I en engelsk studie skriver man att dessa kostnader
              kan uppgå till mycket höga belopp de som inte är med alltså vilket
              internationella studier visar. Till exempel motsvarar kostnaderna
              för smärta och lidande i en engelsk studie omvandlat till svenska
              förhållanden mer än tio gånger så mycket som den totala summan
              av beräkningarna i denna studie. Det tycker jag pekar på allvaret
              och vikten av det här.
            </seg>
            <seg n="73a6de8e">
              Det svar jag har fått är att Socialstyrelsen har gjort det här.
              Hej och hå, nu är det bra med det. Kan Helena känna något slags
              sympati för det vi säger och kräver från Vänsterpartiet, att man
              ska göra en utförligare analys av de ekonomiska konsekvenserna?
            </seg>
          </u>
          <note type="speaker" n="4300bc28">
            Anf. 90 HELENA BOUVENG (m) replik:
          </note>
          <u who="helena_bouveng_ff3fea" xml:id="i-122e5ae17a9a5e57-3" n="9ade1880">
            <seg n="3be19311">
              Fru talman! Det förvånar mig att Vänsterpartiet är ett parti
              som vill lägga så mycket krut och pengar på ytterligare utredning.
              Hur mycket ska en sådan utredning kosta? De pengarna skulle jag
              mycket hellre vilja lägga på att förebygga brott exempelvis. Och
              spelar det egentligen någon större roll om det är 3 miljoner,
              30 miljoner, 300 miljoner eller 3 miljarder som det kostar samhället?
            </seg>
            <seg n="fd72a536">
              Jag är fullständigt övertygad om att om vi ska få upp frågorna
              ännu mer på det politiska planet och ut i våra tidningar så vill
              jag återgå till det jag hade i mitt inlägg. Jag tror att det är
              jätteviktigt att vi berättar historien om Sara, att vi berättar
              om Krister, att vi inte pratar om siffror, inte pratar om statistik,
              att vi pratar om dessa personliga händelser, om ansikten, om historier
              som vi har hört. Jag tror att vi får betydligt större genomslagskraft
              för att kunna sätta de här frågorna i fokus om vi berättar historien,
              inte ständigt diskuterar hur mycket pengar vi ska lägga på en
              utredning.
            </seg>
          </u>
          <note type="speaker" n="0f433fd0">
            Anf. 91 LENA OLSSON (v) replik:
          </note>
          <u who="lena_olsson_010079" xml:id="i-2b27622ea03758da-3" n="18a0530d">
            <seg n="44e12f70">
              Fru talman! Det är med viss besvikelse som jag konstaterar att
              det inte alls är intressant vad det här kostar samhället. Om jag
              uppskattar det lite grovt så säger man 3 miljarder kronor om året.
              Enligt den engelska studien skulle det kunna förvandlas till drygt
              10 miljarder, och det är mycket pengar. Vi säger väl inte att
              vi bara ska snacka om pengar. Visst ska vi prata om Sara och Krister.
              Det var jättebra Helena att du tog upp det. Det var ett jättebra
              exempel på både förebyggande och sedan åtgärder. Det tyckte jag
              var jättebra.
            </seg>
            <seg n="215f36e1">
              Om vi ska få fokus på frågor, få upp dem på bordet och verkligen
              få alla att förstå att det här är ett stort problem i samhället
              som kostar samhället stora pengar i runda slängar 10 miljarder,
              kan jag säga, enligt de beräkningar som finns i internationella
              studier så tror jag att det gör att det är mycket lättare att
              få genomslag för vad som faktiskt behöver åtgärdas. Är det helt
              orimligt för er att tänka er en utredning? En utredning har vi
              väl tillsatt i den här riksdagen?
            </seg>
            <seg n="eef65030">
              Är inte kvinnor som är misshandlade och barn till dessa kvinnor
              värda någonting så vi inte ens kan kosta på dem en utredning?
              Det tycker jag är bedrövligt i så fall. Jag är förvånad.
            </seg>
          </u>
          <note type="speaker" n="30329ef0">
            Anf. 92 HELENA BOUVENG (m) replik:
          </note>
          <u who="helena_bouveng_ff3fea" xml:id="i-122e5ae17a9a5e57-4" n="9ade1880">
            <seg n="25ac49ae">
              Fru talman! De kvinnor och de barn som är utsätta för våld är
              värda väldigt mycket. Men hur gynnar vi dem när de står där slagna
              och hotade genom att vi säger att vi ska tillsätta en utredning
              som ska utreda hur mycket de kostar oss? Är det inte betydligt
              viktigare att vi gör konkreta saker som faktiskt hjälper dem ur
              den situationen?
            </seg>
            <seg n="55120863">
              Den utredning som gjordes tycker jag är en väldigt bra fingervisning.
              Vi kan stå och säga att vi inte vet om det är 2 miljarder, 3 miljarder
              eller 10 miljarder, men jag tror inte att det har undgått någon
              att det kostar samhället väldigt mycket pengar. Ibland kan jag
              till och med undra, när det står i tidningen, om man nästan inte
              känner sig skuldbelagd för att man har gjort detta. Det får man
              absolut inte göra. Dina förslag om att sätta till ytterligare
              utredningar är för mig inte att kasta pengarna i sjön, men jag
              skulle vilja prioritera att lägga de pengarna på att våra kvinnor
              och våra barn som i dag utsätts för våld inte utsätts för det
              i morgon.
            </seg>
          </u>
          <note type="speaker" n="5eff1b8a">
            Anf. 93 JOHAN LINANDER (c):
          </note>
          <u who="johan_linander_3c84a6" xml:id="i-e268834f06c54002-0" n="c509a41c">
            <seg n="09e28b7f">
              Fru talman! Den här debatten om våldsbrott och brottsoffer har
              vi en gång per år, och det är ungefär samma frågor som vi debatterar.
              Betänkandet utgår från motioner som har lagts under den allmänna
              motionsperioden. Det är därför naturligt att debatten utgår från
              dessa motioner, åtminstone i huvudsak.
            </seg>
            <seg n="10d6cf4e">
              Jag ska senare i mitt anförande göra en kort sammanfattning av
              vad alliansregeringen redan har gjort, ett tillägg till Cecilias
              tidigare uppräkning. Men inför den här debatten har jag även försökt
              göra en jämförelse av vad vi i Centerpartiet och den övriga alliansen
              sade i opposition förra året i förhållande till vad Socialdemokraterna,
              Vänsterpartiet och Miljöpartiet nu säger när de är i opposition.
            </seg>
            <seg n="976eb585">
              Vid förra årets debatt sade jag själv bland annat så här: Vi
              i oppositionen är missnöjda med vilken hjälp, vilket skydd och
              stöd som brottsoffer får. Vi föreslår ett antal lagändringar för
              att markera att samhället ser extra allvarligt på våld i nära
              relationer, hedersrelaterat våld och hatbrott. Vi föreslår förstärkt
              skydd för brottsoffer som elektronisk övervakning vid besöksförbud,
              ökad kunskap inom rättsväsendet och prioriteringar av brott mot
              barn.
            </seg>
            <seg n="8fb61ac8">
              Jag skulle nästan kunna tro att Elisebeht Markström, Lena Olsson
              eller Mehmet Kaplan kunde säga samma sak i dag. De reservationer
              som finns i det betänkande vi nu debatterar, och som den nuvarande
              oppositionen står bakom i år, handlar om elektronisk övervakning
              av besöksförbud, barn som bevittnat brott, information till offer
              för hatbrott och så vidare. Det är ungefär samma sak, trots att
              vi har bytt opposition.
            </seg>
            <seg n="de9686b9">
              Vad ska man dra för slutsatser av detta? Slutsatsen måste bli
              att vi ändå är ganska överens. Just i de här frågorna finns det
              inte några extremt stora skillnader mellan blocken. Även om vi
              gärna vill blåsa upp skillnaderna för att få en bra debatt tror
              jag nog att vi är överens om att det är prioriterat att de som
              utsatts för brott ska få bättre hjälp av samhället. Det gäller
              inte minst information, stöd och kompensation.
            </seg>
            <seg n="746bbbad">
              Därför kan jag också säga att när man bara läser reservationerna
              i betänkandet så är de allra flesta bra. Det är kanske inte konstigt
              eftersom vi i Centerpartiet redan tidigare år har tagit upp ungefär
              samma frågor. De frågorna jobbar vi nu med. De flesta av de frågor
              som tas upp i reservationerna har alliansregeringen redan påbörjat
              ett arbete kring. Därför är reservationerna onödiga, men jag förstår
              att oppositionen ändå vill markera.
            </seg>
            <seg n="ebe31dd0">
              Att vi inte har hunnit genomföra allt vi sade i opposition under
              ett drygt halvår borde inte överraska någon allra minst Socialdemokraterna
              som inte hann genomföra allt de nu kräver under tolv års regeringsinnehav.
            </seg>
            <seg n="8e29aa0d">
              Fru talman! Jag har alltså tänkt göra en kort sammanfattning
              av vad som redan har gjorts av alliansregeringen och av vad som
              är på gång. Det blir delvis en upprepning av det Cecilia Wigström
              redan har sagt, men när man lyssnar på replikskiftena verkar det
              som om det kanske behövs en upprepning i alla fall. Efter denna
              sammanfattning ska det inte råda någon som helst tvekan om att
              Centerpartiet och hela alliansen prioriterar brottsofferfrågorna
              mycket högt.
            </seg>
            <seg n="e8b4d75f">
              Jag skulle kunna hålla på ännu längre och räkna upp goda exempel
              på hur brottsofferarbetet fortskrider, men man kan själva läsa
              vidare i betänkandet. Det finns fler exempel.
            </seg>
            <seg n="3405e731">
              Fru talman! Till sist vill jag ta upp en fråga som tyvärr inte
              har kommit upp så mycket i debatten, eftersom det inte finns några
              direkta motioner som behandlar dessa frågor.
            </seg>
            <seg n="a1c99171">
              Jag har tidigare själv motionerat om forskning kring mäns våld
              mot kvinnor men gjorde det inte under förra motionsperioden. I
              den forskning som sker sätts oftast fokus på kvinnan som brottsoffer.
              Men för att vi långsiktigt ska kunna förebygga och motverka våld
              mot kvinnor krävs en ökad kunskap inte bara om effekterna för
              offret utan också om gärningsmannen. Vad är det som får honom
              att slå, kränka, hota och utnyttja den kvinna som han faktiskt
              säger sig älska? Problemet är ju inte kvinnan som blir slagen
              utan mannen som slår. Därför behövs mer forskning på detta område,
              och det är en fråga som jag har för avsikt att återkomma till.
            </seg>
            <seg n="d0bb94e9">
              Självklart vill jag också yrka bifall till förslaget i betänkandet
              och med det avslag på reservationerna.
            </seg>
          </u>
          <note type="speaker" n="dc8f23bc">
            Anf. 94 ELISEBEHT MARKSTRÖM (s) replik:
          </note>
          <u who="elisebeht_markstrom_7ce462" xml:id="i-d2445d85758ab324-3" n="990258e9">
            <seg n="54d4a17f">
              Fru talman! Nu är det ombytta roller. Jag har noga gått igenom
              vad Johan Linander och jag sade förra året och några år tillbaka
              vad han har sagt, vad jag har sagt, och vad andra i kammaren har
              sagt. Det är rätt spännande.
            </seg>
            <seg n="59aedc21">
              Det jag noterar som en liten skillnad mot tidigare när det gäller
              Centerpartiet är passiviteten på motionsfronten. Det finns, tror
              jag, två c i det här betänkandet. Det är inte några egna centermotioner
              utan sådana ni allihop har skrivit tillsammans. Då blir man förstås
              fundersam. Är det så att Centern har tappat glöden, eller förlitar
              man sig på att kamraterna i Rosenbad tar hand om frågorna och
              anser att riksdagen inte behöver behandla de lite mer framåtsyftande
              frågorna? Det är en notering jag gör.
            </seg>
            <seg n="8ac31eb0">
              Du säger att det är mycket som vi säkert är överens om, Johan
              Linander. När det gäller vad som behöver göras är det nog ett
              sådant område. Frågan är om det kommer att göras. Var finns åtgärderna
              som du tycker dig se att vi är överens om?
            </seg>
            <seg n="4f8e6d22">
              Vi säger att vi behöver barnahus i alla län. Alla barn i hela
              landet bör omfattas av den verksamheten. Det är dags att aktualisera
              frågan om den elektroniska fotbojan. Man måste se till att få
              fram en lagstiftning. Det finns inga sådana förslag från er, vad
              jag vet. Det finns heller inga förslag om dödsfallsutredningar.
              Ni pratar om att ni vill, men det finns faktiskt inga sådana förslag,
              och ni har heller inte redogjort för några sådana.
            </seg>
            <seg n="39e2658b">
              Kan du inte berätta lite för oss om vad som är på gång?
            </seg>
          </u>
          <note type="speaker" n="9ce910cd">
            Anf. 95 JOHAN LINANDER (c) replik:
          </note>
          <u who="johan_linander_3c84a6" xml:id="i-e268834f06c54002-1" n="c509a41c">
            <seg n="2ff63c68">
              Fru talman! När det gäller varför vi inte har skrivit så många
              motioner handlar det om att vi tidigare har haft många partimotioner
              och kommittémotioner. När man sitter i majoritet är det ganska
              naturligt att man inte skriver så många parti- och kommittémotioner,
              eftersom vi kan genomföra saker ändå, utan att motionera. Det
              är möjligt att den socialdemokratiska riksdagsgruppen inte kunde
              påverka den socialdemokratiska regeringen i någon omfattning,
              men det kan faktiskt Centerpartiets riksdagsgrupp.
            </seg>
            <seg n="65ee05f6">
              När det gäller förslagen som Elisebeht Markström återigen tar
              upp i ett replikskifte kan jag inte svara bättre än Cecilia Wigström
              och Helena Bouveng har gjort. Du har fått alldeles utmärkta svar
              av dem, och det känns lite konstigt att vi ska tjata om precis
              samma saker. Det borde finnas ytterligare saker att ta upp, även
              om möjligtvis fotbojan var ny i din replik till mig.
            </seg>
            <seg n="24e7b4c9">
              Rikspolisstyrelsen har utrett detta, och man föreslår att några
              fältförsök ska komma i gång för att man ska se om tekniken fungerar.
            </seg>
            <seg n="ff368020">
              Man har även pekat ut vilken myndighet som ska ha ansvar för
              tekniken. Om jag minns rätt var det Försvarets forskningsinstitut
              eller något liknande. Jag kan inte lova att det var så, jag ska
              leta i papperen. Nog händer det saker.
            </seg>
            <seg n="b0dd892f">
              När man lyssnar på Socialdemokraternas kritik nu kan man inte
              underlåta att fundera: Om det här är så oerhört viktigt just nu,
              varför hände det inte mer tidigare när ni själva hade makten att
              genomföra saker?
            </seg>
          </u>
          <note type="speaker" n="ce1eec7b">
            Anf. 96 ELISEBEHT MARKSTRÖM (s) replik:
          </note>
          <u who="elisebeht_markstrom_7ce462" xml:id="i-d2445d85758ab324-4" n="990258e9">
            <seg n="0f6306c1">
              Fru talman! Det blir med nödvändighet på det sättet eftersom
              ni här uppträder som fyra partier men i regeringen som en allians.
              Då blir det naturligtvis så här i kammaren att vi behöver prata
              med er alla fyra om de frågor som vi tycker är angelägna att diskutera.
              Därför blir det med nödvändighet en viss upprepning. Vi har väl
              erfarit ungefär samma förhållande förra mandatperioden, men tvärtom.
              Sådan är ordningen här. Det vet Johan Linander.
            </seg>
            <seg n="df691ec3">
              Att Centern nu kan påverka vad regeringen kommer att lägga fram
              är jättebra. Johan Linander har tidigare talat sig varm om forskning.
              Du tog upp det i dag också i ditt anförande. Det är väldigt välkommet.
              Forskning när det gäller mäns våld mot kvinnor är angelägen, och
              du riktar in dig särskilt på gärningsmännen. Jättebra!
            </seg>
            <seg n="15f57393">
              Se till att det kommer med i den nationella handlingsplanen!
              Se också till att frågan om våld mot äldre kvinnor kommer med
              i handlingsplanen! Se dessutom i sådana fall till att det utvecklas
              stödjande verksamhet för män ute i hela landet, både inom kriminalvården
              och ute i det civila samhället. Det är ju i det förebyggande arbetet
              som det skulle kunna göra allra mest nytta. Har du nu möjlighet
              att påverka kamraterna på andra sidan vattnet så gör det och ta
              med de här frågorna som du nu tycker är så viktiga.
            </seg>
            <seg n="e2d87533">
              När det gäller elektronisk fotboja vet Johan Linander lika väl
              som jag att det behövs en lagstiftning på plats för att vi ska
              kunna prova den verksamheten. Det är inte bara att köra i gång.
              Den lagstiftningen behöver regeringen ta fram vid det här laget.
              Det har ni krävt tidigare. Nu har ni chans att göra det. Den tekniska
              utvecklingen är ju färdig nu, åtminstone på sådant sätt att Rikspolisstyrelsen
              tycker att vi ska kunna pröva den i vissa försök. Det har den
              inte varit tidigare, därför har vi heller inte gjort det tidigare.
              Så enkelt är det.
            </seg>
          </u>
          <note type="speaker" n="ab891acd">
            Anf. 97 JOHAN LINANDER (c) replik:
          </note>
          <u who="johan_linander_3c84a6" xml:id="i-e268834f06c54002-2" n="c509a41c">
            <seg n="1150d86c">
              Herr talman! Jag ska börja med fotbojan. Det är självklart att
              vi kommer att ha en lagstiftning på plats innan vi genomför försöksverksamheten.
              Vi kommer inte att starta en försöksverksamhet utan att det finns
              ett lagstöd för den. Det kan jag faktiskt lova Elisebeht Markström.
            </seg>
            <seg n="006fa7ec">
              När vi talar om våld mot äldre tycker jag att det blir lite ensidigt
              när man säger att det ska in i en plan som handlar om mäns våld
              mot kvinnor. Mehmet Kaplan nämnde siffrorna tidigare i debatten.
              De är visserligen för Umeå kommun, men om vi utgår från att förhållandena
              i Umeå är ungefär desamma som i riket i stort var det alltså 16
              procent av de äldre kvinnorna som hade råkat ut för våld efter
              sin 65-årsdag. Men det var ändå 13 procent av männen. Säger vi
              att arbetet för att förhindra våld mot äldre ska hamna i planen
              mot mäns våld mot kvinnor tappar du bort de 13 procent av männen
              som faktiskt också utsatts för våld. Jag tycker att det blir för
              ensidigt. Men det hindrar inte att en sådan fråga ändå kan få
              vara med i handlingsplanen mot mäns våld mot kvinnor. Men vi får
              inte glömma bort männen. Det vill jag betona.
            </seg>
            <seg n="4f6eae56">
              Jag tappade bort det sista som Elisebeht Markström sade. Jag
              beklagar det.
            </seg>
          </u>
          <note type="speaker" n="a7ea0f96">
            Anf. 98 INGER DAVIDSON (kd):
          </note>
          <u who="inger_davidson_cc5049" xml:id="i-95305342ed88d277-0" n="e490483e">
            <seg n="370a94b5">
              Herr talman! En av de värsta kränkningar som en människa kan
              utsättas för är att bli utsatt för ett brott. Är det dessutom
              oprovocerat och våldsamt kan det ta väldigt lång tid att bearbeta,
              om det ens någonsin går. Därför har vi i samhället och när jag
              säger samhället menar jag du och jag, men också ideella organisationer,
              kommuner, stat och myndigheter ett enormt stort ansvar för hur
              vi behandlar, bemöter och hanterar brottsoffer. Det gäller självklart
              i extra stor utsträckning om det handlar om barn. Det vi tycks
              vara överens om här är att brottsoffer i dag inte får det stöd
              och det skydd som de borde ha rätt till.
            </seg>
            <seg n="cb1d70ea">
              Den allra viktigaste åtgärden för lagstiftare och myndigheter
              är, som flera har varit inne på, att förebygga brott så att så
              få människor som möjligt i framtiden ska behöva kallas för brottsoffer
              över huvud taget. Men utvecklingen har gått åt motsatt håll. Även
              om det är tråkigt med statistik ska jag också nämna några siffror.
            </seg>
            <seg n="193e2b4f">
              När det gäller mäns våld mot kvinnor har antalet anmälningar
              ökat med 5 000 på sex år. 16 kvinnor mördas av en partner eller
              före detta partner varje år. Det här är uppgifter som vi egentligen
              har oerhört svårt att ta till oss.
            </seg>
            <seg n="ed100ef2">
              Även om jag inte vill tro att det är så sägs det ibland att det
              enda språk som politiker kan ta till sig är det ekonomiska. När
              jag lyssnade på Lena Olsson tidigare tyckte jag att hon fick det
              ordspråket att bära syn för sägen på något sätt. Jag tror inte,
              precis som andra har varit inne på, att det spelar någon roll
              om det är 2,7 eller 3,3 miljarder; däremellan går ju spannet i
              Socialstyrelsens undersökning för vad det som kvinnor utsätts
              för i det här sammanhanget kostar. Det viktiga är att vi vet att
              det både kostar enormt lidande och stora summor för samhället.
              Det vet vi i dag.
            </seg>
            <seg n="35e2f728">
              Det blir en del upprepningar när vi är fyra partier som ska berätta
              vad vi gör, men jag vill också betona att alliansregeringen har
              påbörjat, inte slutfört men påbörjat ett ambitiöst arbete på rättsväsendets
              område. Det handlar om allt från att fler poliser ska finnas tillgängliga
              och synliga ute i samhället och att rättsprocessen ska snabbas
              upp, till att konkreta handlingsplaner och nationella strategier
              tas fram för att förebygga brott i allmänhet och i nära relationer
              i synnerhet. Det handlar också om bemötandet av brottsoffer.
            </seg>
            <seg n="8599588b">
              Uppdraget till Nationellt centrum i Uppsala, som har kommit till
              i februari i år, vill jag betona, inte från förra regeringen,
              är väldigt viktigt. Det ska vara ett program för hälso- och sjukvården
              när det gäller omhändertagandet av offer för sexualbrott. Förra
              veckan fick Brottsoffermyndigheten i uppdrag att ordna en utbildning
              för poliser, åklagare och domare. Också det handlar om bemötande
              av sexualbrottsoffer.
            </seg>
            <seg n="debdc2f7">
              Det görs en översyn av kvinnofridslagstiftningen, och flera myndigheter,
              som ni har varit inne på några stycken, har påbörjat ett systematiskt
              arbete för att förebygga och bekämpa brott i nära relationer och
              med bemötandet av brottsoffer.
            </seg>
            <seg n="2f24346b">
              Jag tycker att det är bra att kvinnor som förföljs och kvinnor
              som känner sig osäkra i största allmänhet nu ska få förses med
              pepparsprej. Det kan låta som en detalj, men det kan ge en väldig
              trygghet att få den möjligheten. Det här har vi kristdemokrater
              motionerat om länge, och nu pågår en utbildning inom polisen så
              att man ska kunna ge fler kvinnor den här möjligheten att känna
              sig lite tryggare.
            </seg>
            <seg n="9714fdad">
              När jag lyssnar på oppositionen får jag en känsla av att ni inte
              har hängt med på allt det som har hänt, särskilt när ni dessutom
              frågar vidare i replikskiftena. Läs betänkandet och titta också
              på den information som kommer från regeringen så ska ni få se.
            </seg>
            <seg n="58be3cd5">
              En viktig åtgärd är att de som utövar våldet får rätt behandling.
              Det gäller inte minst unga brottslingar där möjligheten att påverka
              är som störst. En kort vistelse på en institution räcker inte.
              Det har till och med haft dålig inverkan på många. Återfallsfrekvensen
              är enormt hög. Det här är slöseri både med människor och med pengar.
            </seg>
            <seg n="368e03b2">
              En förutsättning för att det ska lyckas är att institutionsvistelsen
              följs upp efteråt. Nu finns förslag om att Statens institutionsstyrelse
              ska få ansvar också för eftervården av de här unga. Det tror jag
              är väldigt viktigt. Det hoppas jag sätts i sjön snarast.
            </seg>
            <seg n="0571e2e0">
              Det vi har allra svårast att förlika oss med tror jag är att
              det är så många skyddslösa barn som utsätts för brott i vårt samhälle,
              det samhälle som skulle vara så bra för barn att leva i. Vad värre
              är, enbart 16 procent klaras upp, 84 av 100 barn som har blivit
              utsatta för brott tvingas leva med det utan att någon gärningsman
              döms. I stället tvingas de fortsätta att bo tillsammans med gärningsmannen
              eftersom det ofta är en förälder eller styvförälder.
            </seg>
            <seg n="3e57ec26">
              Jag har länge varit ledamot i, och också en tid ordförande i,
              riksdagens tvärpolitiska barngrupp. Där har vi över partigränserna
              försökt att ta fram förslag och jobbat för att få igenom olika
              saker som skulle förbättra situationen för barn som far illa.
              Ibland har vi lyckats få med oss riksdagen på våra motioner, till
              exempel när det gäller att barn som bevittnar våld numera betraktas
              som brottsoffer. Det är ett steg i rätt riktning.
            </seg>
            <seg n="0818abbd">
              En annan fråga som engagerade oss mycket var missförhållanden
              i utredningar av övergrepp mot barn. Då arbetade vi gemensamt
              för frågan om att barnahus ska inrättas runt om i landet. Jag
              kan försäkra Elisebeht Markström att jag tänker fortsätta att
              arbeta för det. Men att kräva att vi ska föregå den försöksverksamhet
              som ni faktiskt inledde, och som skulle pågå till den 1 mars nästa
              år, är lite märkligt. Det budskap riksdagen kan ge till alla som
              vill jobba vidare, myndigheter och kommuner, är att det är fritt
              fram. Man får starta den formen av verksamhet. Det är ett viktigt
              budskap härifrån. När försöksverksamheten utvärderas är jag övertygad
              om att det här kommer att spridas till hela landet.
            </seg>
            <seg n="b91d01bc">
              Regeringen har nyligen inlett ett arbete med att kartlägga anmälningar
              och utredningar om barn som far illa. De arbetsmetoderna ska spridas
              också till hela landet. Lex Bobby har vi redan varit inne på.
              Det är en viktig förbättring som förhoppningsvis kan hjälpa barn
              i framtiden så att de inte riskerar att utsättas för brott.
            </seg>
            <seg n="c223d320">
              Jag vill sluta där jag började. Jag har kortat ned mitt anförande
              något. Vi har alla ett ansvar för att utforma ett samhälle som
              är brottsförebyggande i sig. För mig som kristdemokrat innebär
              det ett samhälle där vi tar ansvar för varandra, där vi inte bara
              ser våra egna barn utan också skolkompisen och grannbarnet.
            </seg>
            <seg n="3da525b2">
              Jag läste en forskningsrapport för några år sedan som jag inte
              har glömt. En forskare hade intervjuat ett antal kriminella män.
              Samtliga hade mycket trassliga uppväxtförhållanden. De flesta
              hade fortsatt sin kriminella karriär, men det var en liten grupp
              som hade lyckats sluta. Den gemensamma nämnaren för dem var att
              de kunde uppge någon vuxen i sin närhet som de som barn hade känt
              tillit till. Det kunde vara en släkting, en lärare, en idrottsledare,
              en granne eller någon annan. De som fortfarande levde ett kriminellt
              liv kunde inte uppge en enda vuxen person som de som barn hade
              känt tillit till.
            </seg>
            <seg n="5dc0525c">
              Min slutsats är att lagstiftning och myndighetsinsatser är viktiga,
              men det är också vårt personliga ansvarstagande för barn som far
              illa. Många av dem är framtidens våldsverkare.
            </seg>
          </u>
          <note n="891468d6">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" n="5c784757">
            Anf. 99 LENA OLSSON (v) replik:
          </note>
          <u who="lena_olsson_010079" xml:id="i-2b27622ea03758da-4" n="18a0530d">
            <seg n="73298b9c">
              Herr talman! Jag vill naturligtvis återkomma till den grova ekonomiska
              beräkningen som Socialstyrelsen har gjort. Inger Davidson säger
              att de vet ungefär vad det kostar. Vet vi det egentligen?
            </seg>
            <seg n="5e212094">
              Är inte gruppen kvinnor och barn så pass viktig att vi kan kosta
              på dem en bättre analys av vad det kostar samhället? Du pratar
              om barnen som far illa i sådana förhållanden. Det var en utfrågning
              i går. Vi vet mycket väl vad den ekonomiska brottsligheten kostar
              samhället 150 miljarder. Den har också en egen myndighet.
            </seg>
            <seg n="858f6fb3">
              Det kan väl inte vara så fattigt att vi inte kan tillsätta en
              studie eller utredning som tittar djupare på vad detta kostar
              samhället? Eller är en liten utredning för dyr, samtidigt som
              skatterna sänks för dem som redan har fickorna fulla? Jag får
              det inte att gå ihop. Kan vi inte kosta på dem så att de kan lyftas
              fram? Det här kostar samhället så och så mycket. Du måste väl
              hålla med om, Inger, att vi kan få fram detta bättre i offentligheten.
              Också allmänheten ser allvaret i detta. De är också intresserade.
              Många vill ha kvar Ekobrottsmyndigheten. Det handlar om stora
              summor. Nog kan vi kosta på barnen och kvinnorna en bättre genomlysning?
            </seg>
          </u>
          <note type="speaker" n="9e09d897">
            Anf. 100 INGER DAVIDSON (kd) replik:
          </note>
          <u who="inger_davidson_cc5049" xml:id="i-95305342ed88d277-1" n="e490483e">
            <seg n="34d95041">
              Herr talman! Det skulle inte göra mig ett dugg om Socialstyrelsen
              fortsatte att utreda detta, men jag tycker inte att det är en
              prioriterad fråga. Jag tror dessutom att vi inte har en aning
              om vad den ekonomiska brottsligheten kostar. Vi vet att det är
              enorma summor, och vi kan nämna 150 miljarder, men vi kan inte
              säga att det är 152,5 miljarder eller 148,6 miljarder. Men vi
              tycker att det är en jättestor summa, och vi vill göra enorma
              insatser för att komma åt ekobrottsligheten.
            </seg>
            <seg n="83016380">
              Enligt den här undersökningen om våld mot kvinnor från Socialstyrelsen
              vet vi att det rör sig om mellan 2,7 och 3,3 miljarder. Det är
              jättestora summor. Men även om det vore fråga om 200 miljoner
              tycker jag att vi ska satsa på att komma åt mäns våld mot kvinnor.
              Det är det jag har försökt att förklara, och andra har också varit
              inne på samma sak. Jag förstår inte riktigt att du inte kan ta
              till dig vad det är vi menar. Vi menar att insatserna är viktigare
              än att få veta exakt på öret vad kostnaden är. Det räcker med
              att vi vet att det kostar samhället jättestora pengar, men det
              kostar samhället, och framför allt de enskilda kvinnorna, ännu
              mycket mer i form av lidande.
            </seg>
          </u>
          <note type="speaker" n="4f76bde7">
            Anf. 101 LENA OLSSON (v) replik:
          </note>
          <u who="lena_olsson_010079" xml:id="i-2b27622ea03758da-5" n="18a0530d">
            <seg n="bbca62f5">
              Herr talman! Det är väl bra att man kan göra båda delarna. Det
              står inte i motsats till att bli handlingsförlamad för att man
              inte har tillräckligt med underlag. Men jag tror att man kan vidta
              bättre åtgärder om det finns så precisa uträkningar som möjligt.
              Det finns internationella studier.
            </seg>
            <seg n="edeb43b0">
              På sätt och vis är jag inte överraskad när jag ser alla jämställdhetsaspekterna
              i er prioritering. De finns knappast. Då resonerar ni väl så att
              det inte är prioriterat. Det är skandal.
            </seg>
          </u>
          <note type="speaker" n="cbd1c855">
            Anf. 102 INGER DAVIDSON (kd) replik:
          </note>
          <u who="inger_davidson_cc5049" xml:id="i-95305342ed88d277-2" n="e490483e">
            <seg n="7ed7987e">
              Herr talman! Jag är ledsen, men jag tror inte att jag kan förklara
              det här bättre för Lena Olsson. Vi vill alltså prioritera arbetet.
              Vi tycker att vi har ett bra underlag. Vi vet att det kostar samhället
              mycket. Socialstyrelsen har kommit med denna beräkning. Och det
              är inte det högst prioriterade för oss att få veta den exakta
              summan. Varför det ska bli bättre av att veta har jag inte heller
              fått någon förklaring till, och det får jag tyvärr inte nu heller
              eftersom det inte blir någon mer replikomgång.
            </seg>
            <seg n="1ebaf941">
              Jag kan försäkra Lena Olsson att i den handlingsplan som vi utarbetar
              tillsammans om hur vi ska komma åt mäns våld mot kvinnor är beräkningen
              ett underlag, men den är långt ifrån den enda. Vi har många exempel
              från Brå och andra som ger oss ett bra underlag om vad det handlar
              om. I slutändan handlar det om de enskilda utsatta kvinnorna som
              vi vill skydda med hjälp av lagstiftning och myndighetsåtgärder.
            </seg>
          </u>
          <note type="speaker" n="6a3cba4c">
            Anf. 103 ELISEBEHT MARKSTRÖM (s) replik:
          </note>
          <u who="elisebeht_markstrom_7ce462" xml:id="i-d2445d85758ab324-5" n="990258e9">
            <seg n="d5ef31df">
              Herr talman! Det är riktigt att Nationellt kunskapscentrum fick
              ett uppdrag i februari månad av regeringen. Det är bra och behövs
              för hälso- och sjukvården. Jag menade tidigare att det startade
              förra året, och det har utretts för flera år sedan. Det var det
              jag ville beskriva.
            </seg>
            <seg n="b13f44ba">
              Frågan om våld mot kvinnor, metoder och åtgärder, utbildningar
              och vad myndigheter ska göra fattade riksdagen beslut om 1998.
              Det gällde en del av detta inte allt. Det mesta är gjort. Det
              är självklart att en ny regering, eller om det hade varit den
              gamla regeringen som hade suttit kvar, fortsätter arbetet. Det
              är intet nytt under solen, utan det är naturligtvis en fortsättning
              på redan påbörjat arbete. Vi behöver inte strida om vem som ska
              ta poäng på detta. Det viktiga är att vi kommer framåt.
            </seg>
            <seg n="c3a38842">
              Ett sätt att komma framåt skulle vara om regeringen från och
              med nu i en årlig skrivelse till riksdagen kan berätta vad man
              gör. Det är svårt att följa vad som sker på området. Många människor
              är intresserade, både hos Myndighets-Sverige men också bland frivilliga.
              Det är väl något att be om, att få en årlig skrivelse. Det kan
              väl Inger Davidson ta med sig till regeringen.
            </seg>
            <seg n="cbdb4230">
              Det ska bli spännande att i höst få se vad den nationella handlingsplanen
              ska innehålla. Precis som jag har gjort till de andra vill jag
              skicka med att frågan om våld mot äldre måste finnas med. Det
              gäller också barnen. Men också gruppen män som slår, män som offer
              och den stora gruppen anhöriga måste vara med. Har Inger Davidson
              några funderingar om vad den nationella handlingsplanen ska handla
              om? Vi hör talas om den, men vi vet inte så mycket.
            </seg>
          </u>
          <note type="speaker" n="8e2efc99">
            Anf. 104 INGER DAVIDSON (kd) replik:
          </note>
          <u who="inger_davidson_cc5049" xml:id="i-95305342ed88d277-3" n="e490483e">
            <seg n="88eab37e">
              Herr talman! Det är ganska naturligt att man inte vet så mycket.
              När det pågår ett arbete i Regeringskansliet är inte det offentligt.
              Då jobbar man med det i Regeringskansliet. Man tar hjälp av experter,
              och man har väldigt många tjänstemän till sitt förfogande. Det
              är en väldig tillgång när man sitter i en regering att man kan
              överlämna mycket av förberedelsearbetet. Man ger sin politiska
              inriktning, och så jobbar de vidare med förslagen.
            </seg>
            <seg n="5ba843af">
              Jag kan inte säga exakt. Precis som de andra har sagt tidigare
              vet vi inte exakt. Men vi vet att vi som regeringspartier är inblandade
              i det här arbetet, att vi kommer att få se utkast och komma med
              synpunkter på dem. Så jobbar vi i den här regeringen.
            </seg>
            <seg n="64e16836">
              Jag kan tycka att det är ett väldigt bra förslag att ta med till
              exempel våldet mot äldre. Jag utgår från att regeringen har kommit
              fram till det alldeles på egen hand. Om den inte skulle ha gjort
              det tycker jag att det är ett väldigt bra förslag att vi ska jobba
              in det i handlingsplanen. Maria Larsson, som någon nämnde här
              tidigare, har kommit med flera bra förslag när det handlar om
              de äldre, om de anhöriga, om värdighetsgaranti och så vidare,
              och det kan vi jobba vidare med i handlingsplanen.
            </seg>
            <seg n="bb56d851">
              När det gäller Nationellt kunskapscentrum är det självklart att
              man inte börjar om från början. Det är inte så att en ny regering
              lägger ned varenda myndighet, vartenda kunskapscentrum eller vad
              det är som har tillkommit, utan självklart utnyttjar man dem som
              man tycker är bra och som man kan få mer kunskap från. Det är
              på det sättet vi har jobbat när vi har lagt ut uppdrag på detta
              nationella kunskapscentrum det var väldigt bra att det kom till
              under den förra regeringen.
            </seg>
            <seg n="aa6058c8">
              Jag tycker att man är lite småsint när man tar upp de här frågorna
              och försöker göra poäng av det ena eller det andra. Vi har inte
              sagt att vi har startat det eller utnyttjat det. Vi har gett uppdrag
              som är oerhört viktiga och som inte har funnits tidigare.
            </seg>
          </u>
          <note type="speaker" n="646d7d22">
            Anf. 105 ELISEBEHT MARKSTRÖM (s) replik:
          </note>
          <u who="elisebeht_markstrom_7ce462" xml:id="i-d2445d85758ab324-6" n="990258e9">
            <seg n="fab33929">
              Herr talman! Det är bra. Jag tycker precis likadant. Man behöver
              inte vara småsint.
            </seg>
            <seg n="89307f78">
              Vi har under ungefär två timmar här hört uppräkningen av allt
              det goda som den nya regeringen gör, och det låter som att det
              startade i oktober förra året. Inger Davidson har just förklarat
              att det inte ser ut så, utan man ärver frågor av varandra. Självklart
              är det så.
            </seg>
            <seg n="f81a70c1">
              När det gäller den nationella handlingsplanen förstår jag att
              arbete pågår. Det är inte så att vi inte har någon som helst insikt
              i vad som sker. Nyamko Sabuni är oerhört aktiv och är ute och
              tillfrågar stort som smått också utanför Regeringskansliet. Det
              är bra, därför att detta är ett brett område. De här frågorna
              är ett särskilt kompetensområde, skulle jag vilja hävda, som nu
              ska tas upp i handlingsplanen. Därför är vi så ivriga att till
              er i alliansen nu få skicka med de frågeställningar som vi tycker
              är viktiga och bör finnas med där.
            </seg>
            <seg n="db1a570a">
              Som Johan Linander tidigare har sagt är det oerhört viktigt att
              ta med frågan om män och orsaken till mäns våld. Det behöver utforskas,
              för det finns inga svar på det i dag. Framför allt gäller det
              behandling av män långt innan det är för sent. Men när det väl
              är för sent, det vill säga när man redan sitter inom lås och bom
              på kriminalvården, måste det också finnas behandling. Det finns
              sådana program i dag som kriminalvården tillämpar, och det är
              jättebra. Risken är nu bara att när kriminalvården inte får de
              pengar de behöver, inför utbyggnaden av alla de nya platserna,
              kommer programverksamheten att få stryka på foten. Jag är lite
              rädd för det.
            </seg>
            <seg n="54985117">
              Om Inger Davidson är lika engagerad som jag i spridandet av barnahusen,
              att de ska finnas i hela landet såsom det sades tidigare, känns
              det väldigt bra. Man kan faktiskt stimulera utan att för den skull
              skicka med pengar. Man kan ju prata om de här sakerna på ett sådant
              sätt att många tycker att det är viktigt.
            </seg>
          </u>
          <note type="speaker" n="8866b9a8">
            Anf. 106 INGER DAVIDSON (kd) replik:
          </note>
          <u who="inger_davidson_cc5049" xml:id="i-db17ceaa59dbf52d-0" n="e490483e" next="i-23da72b197bbefb0-0">
            <seg n="0c1e0198">
              Herr talman! Jag förstår att ni är ivriga och att ni helst skulle
              vilja sitta i regeringen. Så är det när man är i opposition. Det
              är jättejobbigt. Jag vet hur det är. Men nu är det som det är,
              och nu sitter Elisebeht Markström i opposition och får nöja sig
              med att vi jobbar vidare med de här frågorna i Regeringskansliet
              och här i riksdagen. Vi återkommer när det är färdigt.
            </seg>
          </u>
          <note n="19469654">
            Överläggningen var härmed avslutad.
          </note>
          <note n="c08c8e0c">
            Ajournering
          </note>
          <note n="85a88119">
            Kammaren beslutade kl. 15.24 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="inger_davidson_cc5049" xml:id="i-23da72b197bbefb0-0" n="e490483e" prev="i-db17ceaa59dbf52d-0">
            <seg n="cc22ec9b">
              Återupptagna förhandlingar
            </seg>
          </u>
          <note n="75d4e669">
            Förhandlingarna återupptogs kl. 16.00.
          </note>
          <note n="3ca410f7">
            14 § Beslut om ärenden som slutdebatterats vid dagens sammanträde
          </note>
          <note n="00b415f1">
            Kammaren biföll utskottets förslag.
          </note>
          <note n="00b415f1">
            Kammaren biföll utskottets förslag.
          </note>
          <note n="00b415f1">
            Kammaren biföll utskottets förslag.
          </note>
          <note n="0a0d5271">
            Punkt 1
          </note>
          <note n="2ca2ea12">
            Punkt 2
          </note>
          <note n="6c87d491">
            Punkt 10
          </note>
          <note n="94ed5ede">
            Övriga punkter
          </note>
          <note n="17287549">
            Punkt 3
          </note>
          <note n="5d6e093f">
            Punkt 5
          </note>
          <note n="7fc7a2f9">
            Punkt 9
          </note>
          <note n="aef16424">
            Punkt 12
          </note>
          <note n="94ed5ede">
            Övriga punkter
          </note>
          <note n="2ca2ea12">
            Punkt 2
          </note>
          <note n="5d6e093f">
            Punkt 5
          </note>
          <note n="94ed5ede">
            Övriga punkter
          </note>
          <note n="17287549">
            Punkt 3
          </note>
          <note n="ab96b459">
            Punkt 4
          </note>
          <note n="6c87d491">
            Punkt 10
          </note>
          <note n="35c429f1">
            Punkt 13
          </note>
          <note n="bca75680">
            Punkt 22
          </note>
          <note n="94ed5ede">
            Övriga punkter
          </note>
          <note n="8e4ecdc6">
            15 § Meddelande om inställd votering
          </note>
          <note n="6569c103">
            Talmannen meddelade att voteringen onsdagen den 23 maj kl. 9.00
            skulle utgå.
          </note>
          <note n="50e183ac">
            16 § Bordläggning
          </note>
          <note n="01c4be73">
            Anmäldes och bordlades
          </note>
          <note n="6e2d2e97">
            17 § Anmälan om interpellationer
          </note>
          <note n="6b16385f">
            Anmäldes att följande interpellationer framställts
          </note>
          <note n="3746a7d6">
            den 16 maj
          </note>
          <note n="a62b37aa">
            Siv Holma
          </note>
          <note n="503abce5">
            Peter Jeppsson
          </note>
          <note n="1a02e4d7">
            Lars Wegendal
          </note>
          <note n="aa613515">
            Ulla Löfgren
          </note>
          <note n="3c7b96ca">
            Hans Stenberg
          </note>
          <note n="95b280ab">
            Ulla Andersson
          </note>
          <note n="9aed97c0">
            Egon Frid
          </note>
          <note n="5891f1f4">
            Ylva Johansson
          </note>
          <note n="fe11e0a2">
            Interpellationerna redovisas i bilaga som fogats till riksdagens
            snabbprotokoll tisdagen den 22 maj.
          </note>
          <note n="ffd67573">
            18 § Anmälan om frågor för skriftliga svar
          </note>
          <note n="750fdf6d">
            Anmäldes att följande frågor för skriftliga svar framställts
          </note>
          <note n="3746a7d6">
            den 16 maj
          </note>
          <note n="2708ba5e">
            Berit Högman
          </note>
          <note n="65373900">
            Tone Tingsgård
          </note>
          <note n="caa81ad8">
            Peter Hultqvist
          </note>
          <note n="caa81ad8">
            Peter Hultqvist
          </note>
          <note n="3ae40a05">
            Birgitta Sellén
          </note>
          <note n="7d7218aa">
            Stefan Wikén
          </note>
          <note n="7d7218aa">
            Stefan Wikén
          </note>
          <note n="7d7218aa">
            Stefan Wikén
          </note>
          <note n="567ad380">
            Eva Sonidsson
          </note>
          <note n="567ad380">
            Eva Sonidsson
          </note>
          <note n="567ad380">
            Eva Sonidsson
          </note>
          <note n="567ad380">
            Eva Sonidsson
          </note>
          <note n="567ad380">
            Eva Sonidsson
          </note>
          <note n="e53c69bb">
            Margareta Cederfelt
          </note>
          <note n="b1d22a8b">
            Lisbeth Grönfeldt Bergman
          </note>
          <note n="38e366ee">
            Tomas Tobé
          </note>
          <note n="37019093">
            Thomas Bodström
          </note>
          <note n="37019093">
            Thomas Bodström
          </note>
          <note n="37019093">
            Thomas Bodström
          </note>
          <note n="91501a0d">
            Hans Hoff
          </note>
          <note n="9883a489">
            Mats Gerdau
          </note>
          <note n="e53c69bb">
            Margareta Cederfelt
          </note>
          <note n="54dc3ad2">
            Eva Olofsson
          </note>
          <note n="096013ac">
            Ulrika Karlsson
          </note>
          <note n="b00e6ba2">
            Staffan Appelros
          </note>
          <note n="41e3aecd">
            Christin Hagberg
          </note>
          <note n="a89ce85a">
            Maria Plass
          </note>
          <note n="7bd46cbd">
            Cecilia Widegren
          </note>
          <note n="7bd46cbd">
            Cecilia Widegren
          </note>
          <note n="46d1ad71">
            Annelie Enochson
          </note>
          <note n="71e037dc">
            Ann-Christin Ahlberg
          </note>
          <note n="0dd31c43">
            Hans Olsson
          </note>
          <note n="0dd31c43">
            Hans Olsson
          </note>
          <note n="0dd31c43">
            Hans Olsson
          </note>
          <note n="0dd31c43">
            Hans Olsson
          </note>
          <note n="4bf4699f">
            Frågorna redovisas i bilaga som fogats till riksdagens snabbprotokoll
            tisdagen den 22 maj.
          </note>
          <note n="3e17eae7">
            19 § Anmälan om skriftliga svar på frågor
          </note>
          <note n="87ab2694">
            Anmäldes att skriftliga svar på följande frågor inkommit
          </note>
          <note n="3746a7d6">
            den 16 maj
          </note>
          <note n="c8879072">
            Marie Engström
          </note>
          <note n="8850724a">
            Ann-Kristine Johansson
          </note>
          <note n="50972afc">
            Désirée Liljevall
          </note>
          <note n="0e089875">
            Carina Hägg
          </note>
          <note n="2b827ca0">
            Olle Thorell
          </note>
          <note n="4da462c7">
            Lars-Ivar Ericson
          </note>
          <note n="ff820ff9">
            Maria Kornevik Jakobsson
          </note>
          <note n="418a7d88">
            Hillevi Larsson
          </note>
          <note n="ec11ce8e">
            Billy Gustafsson
          </note>
          <note n="9883a489">
            Mats Gerdau
          </note>
          <note n="e216502b">
            Fredrik Lundh
          </note>
          <note n="e216502b">
            Fredrik Lundh
          </note>
          <note n="fdc8ccf5">
            LiseLotte Olsson
          </note>
          <note n="f6597a0a">
            Birgitta Eriksson
          </note>
          <note n="8af37d37">
            Elisabeth Svantesson
          </note>
          <note n="5f09e043">
            Henrik von Sydow
          </note>
          <note n="053329e1">
            Britta Rådström
          </note>
          <note n="72f9c4fd">
            Göran Persson
          </note>
          <note n="72f9c4fd">
            Göran Persson
          </note>
          <note n="f754a908">
            Helena Frisk
          </note>
          <note n="c9fe36c6">
            Fredrik Malm
          </note>
          <note n="a050cdf3">
            Helena Leander
          </note>
          <note n="08c52b06">
            Jan Lindholm
          </note>
          <note n="7c088882">
            Christer Adelsbo
          </note>
          <note n="6c19a787">
            Mats Johansson
          </note>
          <note n="f41fb10c">
            Lennart Sacrédeus
          </note>
          <note n="59040c1a">
            Svaren redovisas i bilaga som fogats till riksdagens snabbprotokoll
            tisdagen den 22 maj.
          </note>
          <note n="310802a5">
            20 § Kammaren åtskildes kl. 16.14.
          </note>
          <note n="72869ea9">
            Förhandlingarna leddes
          </note>
          <note n="96bb3ff1">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
