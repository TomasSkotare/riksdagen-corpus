<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--124</head>
          <docDate when="2006-06-12">2006-06-12</docDate>
        </div>
      </front>
      <body>
        <div>
          <note n="4afe07e4">
            ﻿
          </note>
          <note n="e77049ec">
            Riksdagens protokoll
          </note>
          <note n="e86e1669">
            2006/07:124
          </note>
          <note type="date" n="2e342867">
            Tisdagen den 12 juni
          </note>
          <note n="f853c9b9">
            Kl. 11:00 - 19:14
          </note>
          <note n="be882cd5">
            1 § Justering av protokoll
          </note>
          <note n="ec310f1e">
            Justerades protokollet för den 5 juni.
          </note>
          <note n="c01e880c">
            2 § Anmälan om fördröjda svar på interpellationer
          </note>
          <note n="3c97a950">
            Till riksdagen hade inkommit följande skrivelser:
          </note>
          <note n="e1d2d788">
            Interpellation 2006/07:582
          </note>
          <note n="c04db23a">
            Interpellation 2006/07:582 Respekt för fri- och rättigheter
          </note>
          <note n="82198c67">
            Interpellationen kommer att besvaras måndagen den 18 juni.
          </note>
          <note n="d3b51431">
            Skälet till dröjsmålet är att interpellanten befann sig utomlands
            inom den aktuella svarstiden.
          </note>
          <note n="302f9748">
            Nils Cederstierna
          </note>
          <note n="66289a55">
            Interpellation 2006/07:594
          </note>
          <note n="db7c14bd">
            Interpellation 2006/07:594 Nedskärningarna av Exportrådets verksamhet
          </note>
          <note n="bca9afd1">
            Interpellationen kommer att besvaras torsdagen den 21 juni 2007.
          </note>
          <note n="6d46fc24">
            Skälet till dröjsmålet är utlandsresor.
          </note>
          <note n="6a44ee96">
            Inga Eriksson Fogh
          </note>
          <note n="4f96bc7f">
            Interpellation 2006/07:618
          </note>
          <note n="352d8852">
            Interpellation 2006/07:618 Situationen i taxibranschen
          </note>
          <note n="42226e15">
            Interpellationen kommer att besvaras måndagen den 18 juni 2007.
          </note>
          <note n="6b143c3d">
            Skälet till dröjsmålet är tjänsteresa utomlands.
          </note>
          <note n="e56b1d05">
            Dag Ekman
          </note>
          <note n="d93e2739">
            Interpellation 2006/07:639
          </note>
          <note n="34c58b38">
            Interpellation 2006/07:639 Mindre vägprojekt
          </note>
          <note n="42226e15">
            Interpellationen kommer att besvaras måndagen den 18 juni 2007.
          </note>
          <note n="6b143c3d">
            Skälet till dröjsmålet är tjänsteresa utomlands.
          </note>
          <note n="e56b1d05">
            Dag Ekman
          </note>
          <note n="bc6d75c2">
            3 § Svar på interpellationerna 2006/07:563 och 564 om hedersrelaterat
            våld mot barn
          </note>
          <note type="speaker" n="49cbd2c3">
            Anf. 1 Utrikesminister CARL BILDT (m):
          </note>
          <u who="unknown" xml:id="i-420d4fbeacbdba91-0" n="fa00cbd4">
            <seg n="8a881778">
              Fru talman! Désirée Pethrus Engström har frågat mig vad jag avser
              att göra för att förhindra genomförandet av dödsstraff mot barn
              och vilka åtgärder jag avser att vidta för att säkerställa att
              FN:s barnkonvention efterlevs. I en andra interpellation har Désirée
              Pethrus Engström frågat mig vad jag avser att göra för att ta
              upp frågan om Dua Khalil, den 17-åriga flicka som stenades till
              döds i norra Irak, med ansvariga politiker i Irak. Jag väljer
              att besvara de båda interpellationerna i ett sammanhang.
            </seg>
            <seg n="def87db4">
              Sveriges regering bedriver ett omfattande arbete för att söka
              säkerställa att FN:s konvention om barnets rättigheter efterlevs.
            </seg>
            <seg n="2cf2238e">
              Låt mig inledningsvis redovisa några av de sätt på vilka Sverige
              och EU främjar barnets rättigheter internationellt, bilateralt
              och multilateralt, genom FN och andra organisationer.
            </seg>
            <seg n="675b35e4">
              EU agerar enligt de gemensamma riktlinjer som finns till stöd
              för barn i väpnad konflikt, och ett arbete pågår för närvarande
              med att ta fram riktlinjer för EU:s internationella arbete med
              barnets rättigheter. Sverige är mycket engagerat i detta arbete.
            </seg>
            <seg n="eb9d122d">
              Mänskliga rättigheter, inklusive barnets rättigheter, är en viktig
              del i de dialoger som EU för med företrädare för andra länder.
              Ett barnrättsperspektiv ska också genomsyra de fredsfrämjande
              och fredsbevarande EU- eller FN-insatser vi deltar i.
            </seg>
            <seg n="693d349f">
              EU driver årligen, tillsammans med de latinamerikanska länderna,
              en resolution om barnets rättigheter i Förenta nationernas generalförsamling.
              Höstens resolution kommer att inriktas på att förhindra och bekämpa
              våld mot barn.
            </seg>
            <seg n="4ff8cf32">
              Låt mig också nämna att vi under det svenska ordförandeskapet
              i Unicef 2008 kommer att prioritera tre tematiska frågor: barns
              rättigheter, barn och ungdomar drabbade av hiv/aids samt våld
              mot barn. Vi kommer således att arbeta aktivt med rättighetsfrågorna
              och de fyra grundprinciper som genomsyrar FN:s barnkonvention.
              Sverige är en av de största bilaterala bidragsgivarna till Unicef,
              i vars mandat det ingår att verka för barns rättigheter i enlighet
              med FN:s barnkonvention.
            </seg>
          </u>
          <note n="a7058ae2">
            Under det svenska ordförandeskapet i Europarådet 2008 planeras
            en särskild satsning under arbetsnamnet Provision, Protection
            and Participation for Children in Europe.
          </note>
          <u who="unknown" xml:id="i-54fb61432e993877-0" n="fa00cbd4">
            <seg n="12b3fb55">
              Regeringen kommer fortsatt att verka för att ett barnrättsperspektiv
              tillämpas på ett systematiskt sätt i utvecklingssamarbetet, så
              att barns villkor, behov och intressen ska beaktas och deras rättigheter
              tillvaratas och stärkas i våra biståndsfinansierade aktiviteter
              på olika områden.
            </seg>
            <seg n="68c663c0">
              I höst kommer vår ambassad i Washington, House of Sweden, under
              tre månader att anordna aktiviteter för och om barn under rubriken
              Children First . Syftet är att stimulera till debatt om barn och
              barnets rättigheter med en rad olika amerikanska interlokutörer.
            </seg>
            <seg n="b2a8b57a">
              Fru talman! I den studie om våld mot barn som FN:s generalsekreterare
              presenterade hösten 2006 var det centrala budskapet att inget
              våld mot barn någonsin är berättigat och att allt våld mot barn
              kan förhindras. Detta är även min och regeringens utgångspunkt
              när det gäller våld mot barn. Sverige bidrog i hög grad till studiens
              genomförande och går nu i täten för ansträngningarna att genomföra
              dess rekommendationer.
            </seg>
            <seg n="0c7283ee">
              Det får inte finnas några kompromisser när det gäller barns rätt
              att skyddas mot alla former av våld. Barns sårbarhet och beroendeställning
              gentemot vuxenvärlden understryker allas vår skyldighet att skydda
              dem mot våld och övergrepp, var än det sker.
            </seg>
            <seg n="3f65e0d9">
              Det yttersta våldet är det dödliga våldet, och dit hör dödsstraffet.
              Dödsstraffet har inte någon plats i en modern rättsordning. Att
              utdöma eller verkställa dödsstraff för någon som var under 18
              år vid tidpunkten för brottet är omänskligt och strider mot internationell
              rätt.
            </seg>
            <seg n="98b46f94">
              Sverige och EU arbetar aktivt för straffets globala avskaffande.
              EU agerar dagligen enligt gemensamma riktlinjer mot dödsstraffet
              i allmänhet och mot dess tillämpning i enskilda fall. Särskilda
              uppvaktningar med vädjan om nåd sker alltid, i enlighet med riktlinjerna,
              i de fall EU får kännedom om att ett barn dömts till döden eller
              står inför avrättning.
            </seg>
            <seg n="d506b3a6">
              Just nu genomför EU en serie uppvaktningar för att söka brett
              stöd för ett dödsstraffsinitiativ inom FN. Kampen mot dödsstraffet
              lyftes fram vid den senaste sessionen i rådet för de mänskliga
              rättigheterna. Jag riktade då själv en uppmaning om ett avskaffande
              av dödsstraffet och tog särskilt upp Kina.
            </seg>
            <seg n="3e7dd551">
              Jag har personligen tagit upp frågan om avrättningar av minderåriga
              med Irans utrikesminister under hans nyligen genomförda besök
              i Helsingfors. När det gäller USA är det glädjande att högsta
              domstolen 2005 förklarat att avrättning av brottslingar som dömts
              för brott som begåtts före 18 års ålder strider mot den amerikanska
              konstitutionen.
            </seg>
            <seg n="303b33cc">
              Låt mig slutligen ta upp frågan om Dua Khalil, den 17-åriga flicka
              som stenades till döds av sina släktingar, till synes inför ögonen
              på passiva säkerhetsstyrkor. Denna händelse var avskyvärd. Detta
              bestialiska mord, liksom de mordiska hämndaktioner som det utlöste,
              pekar på flera allvarliga brister i det irakiska rättssystemet
              och på problematiken kring det hedersrelaterade våldet mot kvinnor
              och barn.
            </seg>
            <seg n="20c1be05">
              Utvecklingen för de mänskliga rättigheterna i Irak är oroande.
              Detta gäller inte minst det faktum att den nya irakiska konstitutionen
              innehåller skrivningar i riktning mot en försämrad rättslig ställning
              för kvinnor. En ny lag har också tillkommit som ger möjlighet
              till strafflindring vid hedersrelaterade brott. Den typen av straffrihet
              är oförsvarlig och strider mot de mänskliga rättigheterna.
            </seg>
            <seg n="1419bccd">
              Våld mot kvinnor och barn, inklusive hedersrelaterat våld, måste
              förbjudas. Aktiva insatser behövs för att förhindra och förebygga
              sådant våld. Dua Khalils mördare måste ställas inför rätta. Inom
              ramen för en löpande politisk dialog med Irak påpekar EU och Sverige
              ständigt den irakiska regeringens skyldighet att respektera och
              upprätthålla de mänskliga rättigheterna. Senast vid utrikesminister
              Zebaris besök i mars underströk jag detta ansvar, och detta kommer
              att fortsätta att vara vårt budskap till de irakiska myndigheterna
              och deras företrädare.
            </seg>
            <seg n="68cff65d">
              Jag vill försäkra Désirée Pethrus Engström att regeringen kommer
              att fortsätta sitt starka engagemang för barnets rättigheter,
              för kvinnors åtnjutande av de mänskliga rättigheterna, mot könsrelaterat
              våld inklusive våld i den så kallade hederns namn, mot dödsstraffet
              i allmänhet och mot avrättningar av minderåriga i all synnerhet.
            </seg>
          </u>
          <note type="speaker" n="09b6e206">
            Anf. 2 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-324dd9f8291ac4cd-0" n="66b8e8eb">
            <seg n="88011b3f">
              Fru talman! Jag vill först tacka utrikesministern för det svar
              som jag har fått på mina interpellationer som berör barn som utsätts
              för olika typer av våld. Den ena handlar om hedersrelaterat våld
              mot barn som dödas till följd av hederskulturer och där inte ansvariga
              ställs inför rätta. I den andra interpellationen har jag valt
              att ta upp frågan om det förskräckliga faktum att man i Iran fortfarande
              avrättar barn barn är man ju när man är under 18 år enligt FN:s
              barnkonvention och detta trots att Iran har skrivit under konventioner
              som talar mot avrättning av barn.
            </seg>
            <seg n="7fde06df">
              Jag är mycket tacksam för det svar jag fått av utrikesministern.
              Det visar på ett engagemang och ett intresse för frågan. När det
              gäller frågan om att barn avrättas i Iran berättar utrikesministern
              i sitt svar att han talat med Irans utrikesminister angående detta.
              Det tycker jag är mycket bra. Sådana påtryckningar är oerhört
              viktiga.
            </seg>
            <seg n="572a6ecb">
              Det finns en hemsida som heter www.stopchildexecutions.com där
              man dessvärre kan läsa att Amnesty International dokumenterat
              21 avrättningar av barn sedan 1990 i Iran. I dag sitter enligt
              Amnesty minst 25 minderåriga i väntan på avrättning. De finns
              namngivna på ovannämnda hemsida. Det är alltså ett problem som
              är i högsta grad levande.
            </seg>
            <seg n="3338c375">
              Trots att vi har FN:s konvention om medborgerliga och politiska
              rättigheter samt FN:s konvention om barnets rättigheter, vilka
              förbjuder dödsstraff, fortgår det runt om i världen. Sedan 1990
              har Iran, Jemen, Kina, Kongo, Nigeria, Pakistan, Saudiarabien,
              Sudan och USA avrättat fångar som var under 18 år vid tidpunkten
              för brottet. Kina, Pakistan och USA har dock, som ministern också
              var inne på, nu höjt minimiåldern i lagstiftningen till 18 år.
              Det har förmodligen skett på grund av starka påtryckningar från
              olika håll, vilket visar hur viktigt det är att ta upp dessa frågor.
            </seg>
            <seg n="03035412">
              Vi måste alltså aktivt motverka allt våld mot barn. Det gäller
              även barnaga, som ju finns kvar i ett stort antal länder i världen.
              Det är viktigt att göra detta som en första markering, att markera
              att våld mot barn aldrig är acceptabelt.
            </seg>
            <seg n="bf7bc05a">
              Fru talman! Det är bra att Sveriges utrikesminister agerar via
              EU men också direkt i kontakterna med olika makthavare i världen.
              Vi vet, som sagt, att påtryckningar från det internationella samfundet
              har stor betydelse. Det visar på vikten av att använda både FN,
              EU och de personliga kontakter som utrikesministern har med de
              olika länderna.
            </seg>
            <seg n="e542ba8d">
              Jag väljer att ta upp den första interpellationen i detta mitt
              första inlägg och återkommer till den andra i mitt nästa inlägg.
            </seg>
          </u>
          <note type="speaker" n="61638ef7">
            Anf. 3 Utrikesminister CARL BILDT (m):
          </note>
          <u who="unknown" xml:id="i-4855da721e82f357-0" n="fa00cbd4">
            <seg n="72d2d7d7">
              Fru talman! Låt mig bara säga att vi är helt överens; det är
              svårt att undvika det, höll jag på att säga. Om jag håller mig
              till arbetet mot dödsstraffet är det viktigt för oss i regeringen.
              Vi har drivit det på en lång rad olika sätt. Vi driver det allmänt.
              Jag tog med betydande styrka upp frågan när jag talade inför FN:s
              kommission för de mänskliga rättigheterna. Jag nämnde speciellt
              Kina, och i bilaterala samtal tar vi i olika sammanhang när det
              blir aktuellt upp det. Jag hade en diskussion i frågan med min
              kinesiske utrikesministerkollega häromdagen, och statsministern
              hade en diskussion i samma ärende med den kinesiske presidenten,
              för att ta Kina som ett konkret exempel.
            </seg>
            <seg n="3c46acc5">
              När den iranske utrikesministern var här hade jag, som sagt,
              en mer explicit diskussion beträffande frågan om att avrätta minderåriga.
              Jag påpekade att vi hyser mycket starka betänkligheter, milt uttryckt,
              mot användningen av dödsstraffet i största allmänhet och att det
              är särskilt förgripligt att på det sätt som sker i Iran utmäta
              och tillämpa dödsstraff för minderåriga.
            </seg>
            <seg n="edad17f0">
              Vi diskuterar nu inom ramen för EU möjligheten att ha en resolution
              mot dödstraff i FN:s generalförsamling; jag tror att den diskussionen
              kommer att vara på dagordningen på måndag när vi träffas i Luxemburg.
              Det är ett rätt känsligt diplomatiskt arbete som pågår med att
              utröna huruvida det finns tillräckligt stöd. Att lägga fram en
              resolution som får för lite stöd skulle kunna vara kontraproduktivt,
              medan man å andra sidan kan säga att ett framläggande av en resolution
              i sig är en del av ett opinionsbildande arbete. Det är en diskussion
              som vi för.
            </seg>
            <seg n="7ff8e110">
              Det finns vissa som säger att vi ska gå fram även om vi kanske
              inte kommer att vara framgångsrika, eftersom det är en del av
              opinionsbildningen mot dödsstraffet. Det finns dock andra som
              tycker annat. Jag fick exempelvis ett brev från Amnesty som varnade
              lite för att gå för snabbt fram av den enkla anledningen att om
              vi inte får tillräckligt antal röster i generalförsamlingen kan
              det snarast få motsatt effekt. Jag vill i dagens debatt inte komma
              till någon slutsats om hur vi ska göra, bara använda detta som
              ett exempel på att frågan om dödsstraffet i största allmänhet
              och självfallet dödsstraff tillämpat på barn är mycket levande
              för oss.
            </seg>
            <seg n="70cc211d">
              Dödsstraffet är den yttersta formen av våld mot barn. Vi borde
              därför kunna få ett långt bredare stöd för arbetet mot det än
              vad som än så länge är möjligt att få när det gäller dödsstraffet
              i dess helhet.
            </seg>
          </u>
          <note type="speaker" n="af8c6d4a">
            Anf. 4 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-324dd9f8291ac4cd-1" n="66b8e8eb">
            <seg n="4534ae1b">
              Fru talman! Jag vill tacka utrikesministern för det svaret. Det
              känns som att regeringen tar frågan på allvar och att den lyfts
              fram i de sammanhang som är möjliga. Jag kan inte säga annat än
              att jag tycker att det som görs just nu känns tillfredsställande
              och att jag har fått ett bra svar. Jag tror dock att det är bra
              att vi hela tiden lyfter fram frågan på olika sätt via riksdagen
              för att också trycka på övriga länder som fortfarande tillämpar
              dödsstraff.
            </seg>
            <seg n="e860aa3c">
              När det gäller min andra interpellation kom den till genom att
              jag deltog i en manifestation som arrangerades för att hedra Pelas
              och Fadimes minne. Riksföreningen Glöm aldrig Pela och Fadime
              lyfter fram fallet som alltså handlar om den 17-åriga Dua Khalil
              Aswad som stenades till döds. För dem som inte hört talas om fallet
              vill jag nämna att steningen utfördes på ett torg i Mosul i norra
              Irak. Stenarna kastades av familjen och byborna. Det var inte
              staten som dödade henne direkt, däremot indirekt, eftersom sådana
              brott inte beivras.
            </seg>
            <seg n="e7a99cd7">
              Duas öde filmades, och videoklipp av steningen cirkulerar nu
              på Internet. I filmen ser man hur männen samlas runt henne, kastar
              sten, släpar henne i håret och sparkar på henne när hon ligger
              ned. Även polismän syns på filmen, men ingen ingriper. Det är
              helt oacceptabelt. Man kan fråga sig vad som var Duas brott. Jo,
              hon hade rymt med sin kärlek, en muslimsk arabisk man. Hon ville
              gifta sig med den man hon älskade, men familjen accepterade inte
              hennes val. Runt om i vår värld är det så att kvinnors val inte
              accepteras, att kvinnors rättigheter inte respekteras.
            </seg>
            <seg n="bf9f3a9d">
              Det hedersrelaterade våldet är globalt, och jag hoppas att utrikesministern
              kommer att lyfta upp denna viktiga fråga framöver. FN beräknar
              att fyra fem miljoner människor lever under skadliga hedersnormer.
              Kvinnor övervakas, trakasseras, könsstympas, tvingas till arrangerade
              äktenskap med mera. Många kvinnor mördas på samma sätt som Dua.
              Vi måste kraftfullt markera att vi inte accepterar sådant. Frågan
              är om någon kommer att ställas till svars. Kan utrikesministern
              säga att de som utfört dessa vidriga handlingar kommer att ställas
              till svars?
            </seg>
            <seg n="f1fc4f95">
              Det är bra att ministern tagit upp frågan med representanter
              för Iran, såsom med Irans utrikesminister i mars, men frågan är
              om det inte än en gång på internationell nivå behöver talas mer
              om lagföringen av de hedersrelaterade brotten. Det gäller även
              frågan om hedersnormer, som ofta blandas ihop med religion. Hedersrelaterade
              normer lever i olika regioner oberoende av religion. Därför är
              det viktigt att lyfta fram att det är en kulturell sedvänja som
              vi aldrig kan acceptera.
            </seg>
            <seg n="4efefdd6">
              Jag hoppas att utrikesministern kan lova att driva frågorna om
              barns och kvinnors rättigheter runt om i världen, för det är oftast
              kvinnor och barn som drabbas av traditioner, konflikter, fattigdom
              och så vidare. Främst är jag dock intresserad av hur vi ska se
              till att Irak verkligen lagför den typen av kriminalitet.
            </seg>
          </u>
          <note type="speaker" n="b805c891">
            Anf. 5 Utrikesminister CARL BILDT (m):
          </note>
          <u who="unknown" xml:id="i-4855da721e82f357-1" n="fa00cbd4">
            <seg n="380f6c4a">
              Fru talman! Jag kan förvisso lova att vi kommer att fortsätta
              att driva dessa frågor frågan om dödsstraffet, i synnerhet dödsstraff
              mot barn, samt frågan om våld på det sätt som vi hittills gjort.
              I det ingår att även uppmärksamma individuella fall, och det vi
              nu talar om gäller ett individuellt fall.
            </seg>
            <seg n="12dfc36d">
              Jag tog inte upp det fallet med den irakiske utrikesministern
              när han var här av den enkla anledningen att det ännu inte hade
              inträffat. Vi diskuterade dödsstraffet generellt. Sedan ska man
              också ha klart för sig att vi nu har ett konkret fall som filmades
              och finns på Internet. Det gör att vi kan reagera starkare eftersom
              vi ser det eller man ser det. Man ska naturligtvis vara medveten
              om att detta förmodligen inte är det enda fallet, men i och med
              att det är ett mycket konkret fall som finns dokumenterat skapar
              det underlag för att ta upp det med de berörda myndigheterna.
            </seg>
            <seg n="5bd20d49">
              Jag säger i mitt svar att vi anser att hennes mördare måste ställas
              inför rätta. Jag kan försäkra Désirée Pethrus Engström om att
              jag ska ta upp detta när jag vid nästa tillfälle har möjlighet
              till kontakt med antingen den irakiska regeringen eller den kurdiska
              regionala regeringen. Jag svävar lite på målet av den enkla anledningen
              att jag skulle tro att det här juridiskt till stor del faller
              under den kurdiska regionala självstyrelsen. Irak går ju mot ett
              mycket decentraliserat federalt styre, så det vilar förmodligen
              ett lite tyngre ansvar på den kurdiska administrationen i den
              här frågan än på regeringen i Bagdad.
            </seg>
            <seg n="6333fb56">
              Men det hindrar inte att jag när jag har möjlighet ska ta upp
              det med bägge, med irakiska regeringsföreträdare och, om jag får
              möjlighet till detta, absolut också med företrädare för den kurdiska
              regionala regeringen. Denna har det direkta operativa ansvaret,
              i synnerhet om det är så som har uppgivits, att polismän eller
              män ur de lokala säkerhetsstyrkorna var närvarande vid detta tillfälle
              utan att ingripa. Då finns det ett indirekt ansvar, som på ett
              helt annat sätt gör det både möjligt och nödvändigt att ta upp
              detta i den politiska dialogen.
            </seg>
          </u>
          <note type="speaker" n="542a4259">
            Anf. 6 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-324dd9f8291ac4cd-2" n="66b8e8eb">
            <seg n="33251da5">
              Fru talman! Jag vill tacka för det. Det känns som att ministern
              har frågan på sin dagordning. Det var det jag ville få bekräftat
              i denna interpellationsdebatt. Alltså tycker jag att det känns
              väldigt bra.
            </seg>
            <seg n="fd92db71">
              Frågan handlar naturligtvis om lagföring, som jag sade. Men den
              handlar också om att börja jobba med attityder och värderingar
              och sätta ett starkt tryck på de ledare som finns i de här regionerna.
              Det är, som ministern säger, framför allt i det kurdiska självstyret
              man måste ta tag i de här traditionerna genom attityder och värderingar,
              men också naturligtvis genom en kraftfull lagstiftning. Om det
              inte lagförs accepteras det indirekt. Även i Sverige nås vi på
              olika sätt av hur vissa länder inte tycker att det här ska lagföras.
              Ministern svarar också att Irak nu kanske luckrar upp lagstiftningen
              och försämrar för kvinnor när det gäller hedersnormer. Det är
              oerhört olyckligt och känns oerhört viktigt att ta upp.
            </seg>
            <seg n="23f2e4a8">
              Jag skulle avslutningsvis vilja ta upp frågan om situationen
              för barn i Europa. Ministern nämner att man ska ta upp detta.
              Ska man börja jobba med våld mot barn måste man i första hand
              ha den lagstiftning som Sverige har om barnaga, för att visa att
              det inte är acceptabelt. Frågan är om det är någonting som Sverige
              driver i olika delar av de internationella samfund som vi samverkar
              i.
            </seg>
          </u>
          <note type="speaker" n="65cad85d">
            Anf. 7 Utrikesminister CARL BILDT (m):
          </note>
          <u who="unknown" xml:id="i-4855da721e82f357-2" n="fa00cbd4">
            <seg n="7dc7c2d3">
              Fru talman! Jag ska vara alldeles ärlig och säga att utrikespolitiken,
              liksom all annan politik, också handlar om prioriteringar. Inom
              ramen för prioriteringar om mänskliga rättigheter, som inkluderar
              allting, har vi prioriterat frågan om dödsstraffet mycket högt.
              I det ligger självfallet att dödsstraff mot barn är synnerligen
              prioriterat. I detta ligger också hedersrelaterat våld, som de
              facto ofta syftar till mord. Det hedersrelaterade våldet handlar
              om att man försöker ta livet av människor. Ibland misslyckas man,
              men det gör inte saken mycket bättre. Det har vi prioriterat och
              kommer att fortsätta att prioritera med stor styrka. Det kan ske
              i FN:s generalförsamling, i FN:s kommission för de mänskliga rättigheterna
              eller i de bilaterala dialoger och samtal som vi för.
            </seg>
            <seg n="d149c7e6">
              Frågan om lagstiftningen vad gäller barnaga inom den europeiska
              unionen är fortfarande viktig, men jag ska ärligt medge att den
              i mina aktiviteter inte har legat på riktigt samma nivå som dödsstraffet
              och avrättningen av barn. Men det innebär inte att den inte finns.
              Prioriteringen har dock varit dödsstraffet, och i det ligger självfallet
              en speciell prioritering av våld mot kvinnor syftande till att
              döda dem, hedersrelaterat våld och självklart avrättning av barn.
              Det sistnämnda är ännu värre i den mån det går att gradera sådant
              här, vilket jag alltid känner en viss svårighet att göra, för
              allting är vedervärdigt. Men om man ska gradera i vedervärdighet
              är väl avrättningen av barn nästan i en kategori för sig.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="021872d1">
            4 § Svar på interpellation 2006/07:539 om svensk spelmarknad
          </note>
          <note type="speaker" n="4f05e338">
            Anf. 8 Finansminister ANDERS BORG (m):
          </note>
          <u who="unknown" xml:id="i-4855da721e82f357-3" n="fa00cbd4">
            <seg n="651a08ec">
              Fru talman! Lars Wegendal har frågat mig vilka åtgärder jag ämnar
              vidta med anledning av ett antal händelser som inträffat vilka
              mer eller mindre berör den svenska lotterimarknaden.
            </seg>
            <seg n="ca384b7e">
              När det gäller de domar som interpellanten hänvisar till är det
              så att det finns en omfattande rättspraxis på spelområdet såväl
              nationellt som internationellt. Inom Regeringskansliet bevakar
              vi mycket noggrant denna utveckling. I likhet med den bedömning
              som interpellanten också tycks göra är det dock svårt att direkt
              applicera de omständigheter som varit föremål för prövning i EG-
              och Eftadomstolarna på svenska förhållanden.
            </seg>
            <seg n="b55e16aa">
              På Finansdepartementet pågår för närvarande en översyn av den
              svenska spel- och lotterilagstiftningen. Översynen bygger bland
              annat på Jan Franckes arbete, den så kallade Lotteriutredningens
              betänkande, som kom förra året, samt den fortsatta beredning som
              därefter pågått inom Regeringskansliet. Översynen omfattar en
              rad komplexa frågor. Som Lotteriutredningen konstaterade hann
              inte alla relevanta frågor belysas, och dessutom innehöll betänkandet
              inte några lagtekniska förslag över huvud taget. Jag anser det
              vara av vikt att eventuella behov av förändringar i den svenska
              spelregleringen kan tillgodoses så snart som möjligt. Regeringens
              ambition är därför att kommunicera sina planer och intentioner
              avseende spelpolitiken inom en snar framtid. Jag vill inte föregripa
              denna process.
            </seg>
          </u>
          <note type="speaker" n="ba1de367">
            Anf. 9 LARS WEGENDAL (s):
          </note>
          <u who="lars_wegendal_f153f7" xml:id="i-876709c2f450c068-0" n="37450e5b">
            <seg n="29932d91">
              Fru talman! Först ett tack till Anders Borg för svaret. Man brukar
              ibland schablonmässigt tacka för svaret och lite raljant tillägga
              att svaret kanske inte var det allra mest uttömmande. I detta
              fall måste jag säga att det var ett riktigt dåligt svar. Jag känner
              till och med igen halva svaret från ett frågesvar som jag fått
              vid ett tidigare tillfälle.
            </seg>
            <seg n="99659d97">
              Bakgrunden till mina frågor i interpellationen består av tre
              delar.
            </seg>
            <seg n="848f6461">
              För det första handlar det om alla de händelser som under det
              senaste året inträffat på spelmarknaden, händelser och domslut
              som tolkats på olika sätt och som jag måste säga lett fram till
              lite märkliga reaktioner från vissa politiker och internationella
              spelbolag. Jag måste också säga att de inte har lett fram till
              några synliga aktiviteter från regeringens sida. I denna del måste
              jag ändå ställa mig positiv till ministerns svar, eftersom han
              kortfattat konstaterar att regeringen delar min bedömning att
              det är svårt att på den svenska spelmarknaden direkt överföra
              EG- och Eftadomstolarnas bedömning för andra länder.
            </seg>
            <seg n="c9375a7e">
              För det andra är bakgrunden den förtvivlan, riktiga förtvivlan,
              äkta förtvivlan jag känner över att regeringen inte gör någonting
              åt den brottslighet som förekommer kring spelen. Varför brister
              ni i regeringen i åtgärder mot de omkring 3 000 illegala värdeautomater
              som finns i samhället? Och varför brister ni i åtgärder mot alla
              de uppenbara brott som har att göra med främjande av lotterier
              med ursprung i annat land i form av annonser, banners och annat?
            </seg>
            <seg n="85bb2a3d">
              För det tredje är bakgrunden den annonserade nya spelpolitiken,
              en ny politik där regeringen återigen inte har velat prata med
              oppositionen i den anda som Fredrik Reinfeldt annonserade i regeringsförklaringen.
              Jag tror nämligen att även detta politikområde skulle må bra av
              diskussioner och långsiktighet med beslut över blockgränserna,
              vilket vi under den socialdemokratiska regeringens tid strävat
              efter. Eftersom Anders Borgs svar på min interpellation inte ger
              några indikationer på hur regeringens framtida spelpolitik kommer
              att se ut är det ytterligare några frågor som jag skulle vilja
              lyfta fram.
            </seg>
            <seg n="ff15d2e6">
              Jag tror att vi numera är överens om att vi ska ha en reglerad
              spelmarknad, och det är bra. Men frågan är vilken marknad som
              ska regleras. Är det den marknad vi har i dag, där vi i grunden
              har en förbudslagstiftning men samtidigt ger tillstånd till statliga
              bolag, hästsporten och folkrörelserna att inom givna ramar bedriva
              spel- och lotteriverksamhet? Överskotten ska hamna hos det allmänna
              eller hos allmännyttiga organisationer.
            </seg>
            <seg n="e791adfa">
              Privata aktörer är ytterst marginella. Skälet till det har varit
              att hålla nere spelandet. För det första: Hur ser ni på aktörerna
              på spelmarknaden? Ser ni inte risker med licenssystem som har
              diskuterats?
            </seg>
            <seg n="bf40981d">
              För det andra: Hur ser regeringen på att stärka 38 § i lotterilagen
              för att därmed stärka främjandeförbudet? Det är fortfarande så
              att vi nationellt får bestämma vår egen spelpolitik under förutsättning
              att vi aktivt arbetar med de sociala skyddshänsynen.
            </seg>
            <seg n="d24ad5d8">
              För det tredje: Den socialdemokratiska regeringen var mån om
              att hålla tillbaka vinståterbetalningen. Det fick vi ofta kritik
              för från framför allt moderata ledamöter som ville släppa spelandet
              fritt. De såg nivån på vinståterbetalningen som ett konkurrensmedel.
            </seg>
            <seg n="d52bd20b">
              Jag hoppas nu att man i den spelpolitik som skapas i Regeringskansliet
              inser riskerna med att öka vinståterbetalningen. Med hög vinståterbetalning
              följer med automatik hög omsättning främst genom ökat återspel.
              Är det något som vi vet är det att det innebär risk för ökat spelberoende.
            </seg>
          </u>
          <note type="speaker" n="40002584">
            Anf. 10 CAMILLA LINDBERG (fp):
          </note>
          <u who="camilla_lindberg_27934b" xml:id="i-c7bdb78470dc474c-0" n="864e693d">
            <seg n="d6149b30">
              Fru talman! Bäste finansminister Borg! De senaste dagarna har
              det framkommit att Svenska Spels reklamkostnader har ökat dramatiskt
              sedan oktober 2006, närmare bestämt med 13 procent. Det förvånar
              mig ganska mycket då jag hört Svenska Spels vd Jesper Kärrbrink
              hävda motsatsen, att Svenska Spel minskar sina reklamkostnader
              med anledning av de sociala skyddsaspekterna.
            </seg>
            <seg n="9cce3c2e">
              Reklaminvesteringarna närmar sig 2005 års nivå med stormsteg.
              Min fråga till finansministern är hur han ser på detta. Är det
              rimligt att det statligt ägda spelbolaget ökar sina reklamkostnader
              trots att man hävdar att man sätter de sociala skyddshänsynen
              i första rummet? Anser finansministern att det är i linje med
              EG-rätten och därmed EU-kommissionens syn på möjligheten att driva
              statligt monopol?
            </seg>
          </u>
          <note type="speaker" n="4d218905">
            Anf. 11 Finansminister ANDERS BORG (m):
          </note>
          <u who="unknown" xml:id="i-4855da721e82f357-4" n="fa00cbd4">
            <seg n="2047cdd5">
              Fru talman! Jag delar naturligtvis Lars Wegendals hållning, även
              om den kan tyckas något tudelad. Dels är det en mycket dålig politik
              som regeringen har, dels vill man gärna nå en bred överenskommelse
              om förmodligen den politik som regeringen ska lägga fram.
            </seg>
            <seg n="e78d768c">
              Jag tror att det i vissa avseenden finns förutsättningar att
              ha en samsyn kring spelpolitiken. Det finns ett antal gemensamma
              utgångspunkter som har bred förankring i Sveriges riksdag. Den
              första är skyddshänseendena.
            </seg>
            <seg n="1dc79909">
              Spelberoendet är ett viktigt samhällsproblem. Människor raserar
              sin privata ekonomi på ett överdrivet spelande. Dels handlar det
              som brottsligheten, dels kanske direkt i form av illegalt spel,
              dels i form av att det finns en nära koppling i termer av att
              man använder spel som ett sätt att göra svarta inkomster vita.
            </seg>
            <seg n="8991af65">
              Det finns också i skyddshänseende en diskussion om detta med
              återbetalningar, som Lars Wegendal är inne på. Detta är också
              det som är problematiskt. Den förväntade avkastningen på en investerad
              krona i spel är en förlust. Det är så det fungerar.
            </seg>
            <seg n="3a819930">
              På något sätt tycker man om man som jag har en bakgrund i den
              finansiella sektorn att det kanske vore rimligt att de som förväntas
              satsa pengar i verksamheten förstår att den förväntade avkastningen
              är en förlust. Det tycker jag utifrån sannolikhetsteori på något
              sätt är ett grundläggande problem med spelverksamhet.
            </seg>
            <seg n="76299633">
              Vi har gemensamt en EU-lagstiftning att leva med. Där är skyddshänseendena
              och likabehandlingen de två grundläggande principerna. Det är
              inte så att vi kan driva spelpolitiken som vi vill om vi gör något
              åt spelberoendet. Spelpolitiken måste vara inriktad på att bekämpa
              de negativa skadeverkningarna av spel.
            </seg>
            <seg n="6e05be36">
              Huvuddelen av våra europeiska grannländer, alla de stora länderna,
              har olika former av reglerade spelmonopol och oftast mycket starkt
              statligt engagemang i de verksamheterna.
            </seg>
            <seg n="118b5aa0">
              När det gäller Camilla Lindbergs frågeställning om bolagens agerande
              tycker jag att det är en av de saker vi har varit tydliga med
              sedan regeringsskiftet. Vi anser att Svenska Spel och ATG ska
              agera utifrån de sociala skyddshänseendena och visa stort ansvarstagande.
              Vi har varit tydliga i de beslut vi har fattat om vilka verksamheter
              man ska bedriva och inte inom ramen för detta.
            </seg>
            <seg n="ba562163">
              Vi har också varit tydliga med hur vi ser på inriktningen i de
              styrelsetillsättningar vi har gjort. Det är en verksamhet som
              ska bedrivas under mycket stort ansvarstagande. Det är inte bolag
              som ska agera som om de var aktiebolag som maximerade vinst för
              ägarna.
            </seg>
            <seg n="d9cae654">
              De har också ett väldigt viktigt uppdrag att bedriva spelpolitiken,
              marknadsföringen och utvecklingen av spelformer på ett sätt som
              uppfyller högt ställda krav på att det är en verksamhet som har
              fått en särställning just därför att den ska ta ett särskilt ansvarstagande.
              Det tycker jag att vi har varit tydliga med, och det tycker jag
              att vi även fortsatt ska vara tydliga med.
            </seg>
            <seg n="2c130b26">
              Vi bereder spelfrågorna. Vi har sagt att vi under den närmaste
              tiden kommer att återkomma om detta. Därför kommer jag att vara
              försiktig med att nu låsa fast positioner i något av dessa avseenden.
              Vi ska slutföra den normala beredningsprocessen och sedan återkomma
              i samlad form i dessa frågor.
            </seg>
          </u>
          <note type="speaker" n="fc0078b7">
            Anf. 12 LARS WEGENDAL (s):
          </note>
          <u who="lars_wegendal_f153f7" xml:id="i-876709c2f450c068-1" n="37450e5b">
            <seg n="5ffbe72b">
              Fru talman! Det var inte mycket svar på frågorna jag fick. Men
              det är alltid trevligt att pratas vid lite grann, om jag säger
              så.
            </seg>
            <seg n="f5cfbbb8">
              Jag förstår att det är uppenbara problem i Regeringskansliet
              att hitta en modell som alla fyra partierna ställer upp på. Det
              finns säkerligen väldiga skillnader inom partierna också utifrån
              den debatt som vi hör i denna kammare. Det finns extremer åt det
              ena hållet inom i varje fall två av partierna.
            </seg>
            <seg n="cbff7130">
              Det som finansministern säger är bra. Det gäller att det är fokus
              på skyddshänsynen men också på vinståterbetalningen. Vi vet att
              med ökad vinståterbetalning sker ett ökat återspel, det vill säga
              att omsättningen ökar markant på spelen. Med en ökad omsättning
              får vi också ett ökat spelberoende. Det är väldigt klara och tydliga
              samband som finns.
            </seg>
            <seg n="55f1bd0d">
              Där hoppas jag innerligt att den beredning som nu sker i Regeringskansliet
              kommer fram till att man fortsätter på den väg som den socialdemokratiska
              regeringen slog in på, att hålla nere vinståterbetalningarna.
              Det i sin tur kan naturligtvis innebära problem om man har ett
              licenssystem.
            </seg>
            <seg n="4af5306a">
              De internationella spelbolag som vi i dag har via Internet bygger
              hela sitt koncept på höga omsättningar och hög vinståterbetalning.
              Hur de ska kunna passa in i detta system förstår jag inte om de
              ska ha råd att betala sina aktieägare, vilket de ju ska ha, och
              samtidigt ge ett bidrag till den betalning till idrotten till
              exempel där vi hämtar pengar från spelsektorn.
            </seg>
            <seg n="3008c15e">
              Lycka till, finansministern, med det fortsatta arbetet! Det var
              annonserat att propositionen skulle komma i månadsskiftet maj/juni.
              Vi får hoppas att en stärkande lång semester ger ett resultat
              i en proposition i varje fall till hösten.
            </seg>
          </u>
          <note type="speaker" n="774f29d7">
            Anf. 13 CAMILLA LINDBERG (fp):
          </note>
          <u who="camilla_lindberg_27934b" xml:id="i-c7bdb78470dc474c-1" n="864e693d">
            <seg n="46b323f5">
              Fru talman! Jag börjar med de sociala skyddshänsynen, som är
              det enda riktiga argument som finns för att behålla det statliga
              monopolet. Det är anmärkningsvärt att man har ökat sina reklaminvesteringar
              så pass mycket som man har gjort sedan oktober 2006. Jag vill
              fråga vad finansministern anser om det.
            </seg>
            <seg n="73646f71">
              Jag vill tacka finansministern för att han har varit här och
              tagit sig tid för den här mycket viktiga frågan. Som det kanske
              märks har jag och Lars Wegendal ganska olika syn på den.
            </seg>
            <seg n="25766c44">
              För mig är det ingen fara alls att det tar tid att komma fram
              till en bra lösning. Ska vi få en sund och bra spelmarknad i Sverige
              kommer det att ta tid att hitta bra lösningar. Jag ser fram emot
              en reglerad, licensierad spelmarknad.
            </seg>
          </u>
          <note type="speaker" n="073e3d39">
            Anf. 14 Finansminister ANDERS BORG (m):
          </note>
          <u who="unknown" xml:id="i-4855da721e82f357-5" n="fa00cbd4">
            <seg n="7b48038b">
              Fru talman! Jag delar till fullo Lars Wegendals hållning att
              det är mycket trevligt att få möjlighet att talas vid om dessa
              viktiga frågor. Det är en god utgångspunkt för vårt samtal mellan
              regering och riksdag och mellan de olika partierna i de här frågorna.
            </seg>
            <seg n="13d77838">
              Det finns starka och gemensamma hållningar. Jag har inte upplevt
              att detta har varit en fråga som har varit problematisk inom vår
              borgerliga allians. Vi har en stor samsyn i fråga om skyddshänseendena,
              vi har en stor samsyn om att vi ska uppfylla EU-regler, och vi
              är medvetna om att det har skett en teknisk utveckling. Vi vill
              ha en spelpolitik där skyddshänseendena står i centrum på det
              sätt som EU-lagstiftningen föreskriver. Vad det sedan innebär
              måste vi nog gå vidare med.
            </seg>
            <seg n="0df84594">
              Jag får nog göra Lars Wegendal besviken på en punkt, nämligen
              att vi inte kommer att lägga fram någon proposition vare sig nu
              till sommaren eller till hösten, utan vi kommer att presentera
              riktlinjer för spelpolitiken i form av att vi kommer att göra
              en bred översyn av spelfrågorna. Det är det som är vår utgångspunkt.
              Beredningen har tyvärr inte kommit så långt att vi är framme vid
              en proposition. Det var alldeles uppenbart när vi tog över Jan
              Franckes arbete att det inte var fullgånget och slutfört på ett
              sådant sätt att vi var framme vid beslut, utan det återstår en
              del arbete innan vi är vid den punkten. Det kommer naturligtvis
              i detta arbete att finnas ett gott utrymme för Socialdemokraterna
              att ge synpunkter. Och vi kommer naturligtvis att lyssna på dem
              med stort intresse.
            </seg>
            <seg n="979162f4">
              Det är bra att vi får en diskussion om spelpolitiken, och den
              kommer förmodligen att stå i centrum också under den kommande
              tiden eftersom det är en fråga där det kommer att ske stora förändringar.
              De ska naturligtvis ske utifrån sociala skyddshänseenden och vårt
              ansvar för att frågan om spelberoendet är svår.
            </seg>
            <seg n="c615a58a">
              Som Camilla Lindberg påpekar är det viktigt att vi följer vad
              Svenska Spel gör, så att de uppträder på det föredömliga sätt
              som är själva syftet med att bolaget finns och som är själva den
              rättsliga grunden för att man kan ha ett statligt spelmonopol.
              Det förutsätter jag också att Svenska Spel ser som sitt yttersta
              ansvar.
            </seg>
          </u>
          <note type="speaker" n="c8385fe2">
            Anf. 15 LARS WEGENDAL (s):
          </note>
          <u who="lars_wegendal_f153f7" xml:id="i-876709c2f450c068-2" n="37450e5b">
            <seg n="c69f7d7c">
              Fru talman! Nu kom det i alla fall en nyhet. Jag har inte vid
              något tillfälle i samband med diskussioner och debatter om spelfrågan
              hört finansministern säga att det ska göras en bred översyn av
              denna fråga. Jag tycker att det är bra. Detta är inte en fråga
              som man ska hasta igenom. Och jag förstår att ett av skälen naturligtvis
              är den totala splittring som finns inom borgerligheten i denna
              fråga.
            </seg>
            <seg n="af770906">
              Vad jag vet är att aktörerna på spelmarknaden blir djupt besvikna
              över det uttalande som finansministern gör. De har skickat skrivelser
              till Finansdepartementet i parti och minut där de skriver: Sätt
              ned foten. Det är viktigt.
            </seg>
            <seg n="829e3523">
              Aktörerna på spelmarknaden har en verksamhet som de bedriver,
              och de vill få till stånd en långsiktighet i sin verksamhet.
            </seg>
            <seg n="09f58f96">
              Jag kan skicka med några korta frågor eftersom jag inte fick
              några svar tidigare på frågan om illegala spelautomater ute i
              samhället. Det finns 3 000 sådana. Det är nästan hälften så många
              som de legala automaterna. Se till att få bort dem från gatorna.
              De om något alstrar spelberoende.
            </seg>
            <seg n="3040b4f1">
              Aktörerna som annonserar på Internet begår en olaglig handling
              varje gång som de sätter ut en annons. Lotteriinspektionen jagar
              dem bäst man kan, och det är fällande domar hela vägen, men det
              går ändå inte att få dem att sluta. På något sätt måste ni lösa
              detta.
            </seg>
            <seg n="cc769581">
              Frågan om vinståterbetalningen är viktig. Ta med den också.
            </seg>
            <seg n="108ac1b2">
              Stärk folkrörelsernas ställning på spel- och lotterimarknaden.
              Det har vi försökt göra under många år men inte lyckats. Nu kan
              vi försöka igen. Jag tror att det är viktigt.
            </seg>
          </u>
          <note type="speaker" n="736986f0">
            Anf. 16 Finansminister ANDERS BORG (m):
          </note>
          <u who="unknown" xml:id="i-4855da721e82f357-6" n="fa00cbd4">
            <seg n="c31eeec4">
              Fru talman! Jag ska vara tydlig med att säga att jag inte tror
              att det är aktuellt med någon bred parlamentarisk översyn av spelfrågorna.
              Vad vi behöver göra är att gå från Lotteriutredningen till en
              mer konkret och handfast översyn som gör att vi kan få fram grunderna
              för en ny spelpolitik. Men i den processen är det naturligtvis
              oerhört centralt att lyssna på såväl folkrörelserna som de politiska
              partierna, så att vi får en bred samsyn. Dessa frågor har varit
              centrala, och den tidigare regeringens passivitet har gjort att
              vi inte har beslutsunderlag. Det är uppenbart för dem som har
              följt frågorna att det var en tydlig passivitet i den förra regeringen.
              Jag ska inte utveckla de resonemang som då fördes i olika sammanhang
              om kampen mot illegalt spel och vad polisen gör och inte gör.
            </seg>
            <seg n="244056aa">
              Låt oss i stället fokusera på att ta fram underlag. Och vi ser
              det naturligtvis som en fördel om vi kan få en bred samsyn om
              en omreglering av den svenska spelmarknaden.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="265c94e4">
            5 § Svar på interpellation 2006/07:549 om en fördelningspolitisk
            redogörelse och fördelning utifrån genus som särtryck i budgetpropositionen
            2008
          </note>
          <note type="speaker" n="8f57e2b2">
            Anf. 17 Finansminister ANDERS BORG (m):
          </note>
          <u who="unknown" xml:id="i-4855da721e82f357-7" n="fa00cbd4">
            <seg n="a05cc19e">
              Fru talman! Monica Green har frågat mig om budgetpropositionen
              för 2008 kommer att innehålla särtrycken Fördelningspolitisk redogörelse
              och Fördelningen av ekonomiska resurser mellan kvinnor och män
              . Vidare frågar Monica Green om jag avser att verka för ekonomisk
              utjämning och social rättvisa som mål för den ekonomiska politiken
              i Sverige.
            </seg>
            <seg n="3210090a">
              Svaret på den första frågan är ja. Regeringen har ett starkt
              fokus på fördelnings- och jämställdhetsfrågor. Vi har därför inga
              som helst planer på att ta bort eller nedprioritera arbetet med
              de efterfrågade bilagorna. Det pågår tvärtom ett kontinuerligt
              arbete med att göra bilagorna bättre och mer läsvärda.
            </seg>
            <seg n="4d2cb15d">
              Även på den andra frågan är svaret självklart ja. Regeringens
              viktigaste uppgift är att bryta utanförskapet. Allians för Sverige
              gick till val på att minska det utanförskap som gjort att klyftorna
              mellan människor i Sverige har vidgats socialt och ekonomiskt.
            </seg>
            <seg n="01405025">
              Det senaste socialdemokratiska regeringsinnehavet kännetecknades
              av en allt större inkomstspridning och växande utanförskap. Arbetslöshet
              och utanförskap har präglat alltför många människors liv i Sverige
              under alltför lång tid. Med en politik inriktad mot att få fler
              i arbete i fler och växande företag kan bidragsberoende och ekonomiska
              klyftor minska. Det är nyckeln till mindre skillnader mellan låg-
              och höginkomsttagare och till en förbättrad ekonomisk situation
              för de människor som i dag står utanför arbetsmarknaden.
            </seg>
          </u>
          <note type="speaker" n="e1931979">
            Anf. 18 MONICA GREEN (s):
          </note>
          <u who="monica_green_30ca1b" xml:id="i-ac365bac03cb10a6-0" n="7e80df25">
            <seg n="d1bdf115">
              Fru talman! Tack så mycket för svaret, får jag väl säga, även
              om det mer var ett anfall på den tidigare socialdemokratiska regeringen
              och på det som Socialdemokraterna gjorde.
            </seg>
            <seg n="b8e3d28e">
              Dessutom kan jag säga att det inte lät så här för tre veckor
              sedan när vi debatterade. Då var Anders Borg inte alls så tydlig
              med att det skulle finnas en särredovisning oavsett om det gällde
              inkomstklyftor eller om det gällde könsfördelningen. Någonting
              har hänt, och det är jag glad över. Det kan hända att min interpellation
              har gjort att Anders Borg har kommit till insikt om att det är
              självklart att man ska ha sådana särredovisningar eftersom Anders
              Borg inte svarade ja på den frågan för tre veckor sedan. Men det
              är bra. Då kan vi nämligen fortsätta att följa hur inkomstklyftorna
              kan ändras och hur fördelningen kan ske.
            </seg>
            <seg n="d97ba9b1">
              Vi kan se hur det har blivit med er vårbudget. När Socialdemokraterna
              lät riksdagens utredningstjänst se över era förslag visade det
              sig att om man delar in befolkningen i tio delar, som man skulle
              kunna kalla deciler, visade det sig att den tiondel som är allra
              rikast i Sverige får hälften av allt det som ni delar ut i form
              av skattesänkningar och en blå skatteväxling.
            </seg>
            <seg n="4852282e">
              Det är väldigt tydligt att er politik går ut på en fördelning
              som innebär att man tar från dem som har det svårt och som är
              fattiga i samhället och ger till dem som redan har. Det är, som
              vi ser det, en blå skatteväxling. I stället för att se till att
              använda skattesystemet för att minska klyftorna och hålla ihop
              samhället väljer ni det rakt motsatta, nämligen att se till att
              klyftorna ökar. Det beklagar jag.
            </seg>
            <seg n="a1fe525a">
              Anfall är tydligen bästa försvar. Och när man inte har något
              eget att stå för väljer Anders Borg att anfalla Socialdemokraterna.
              Anders Borg säger att utanförskapet var så stort. Jag känner många
              som var föräldralediga under den förra regeringens tid och som
              inte kände sig utanför. Men dem räknade ni in i detta utanförskap.
              Jag känner människor som var studielediga och som ni också räknade
              in. Men de kände sig inte heller utanför samhället. Jag känner
              människor som hade korttidsstudiestöd, vilket ni nu ska avskaffa,
              och som ville förkovra sig och inte bli vid sin läst utan faktiskt
              få en möjlighet senare i livet. De kände sig inte utanför samhället
              bara därför att de inte arbetade. De förkovrade sig.
            </seg>
            <seg n="ac2bed33">
              Allt sådant försöker ni nu ta bort och säger att de är utanför
              samhället. Det där utanförskapet är ju så fult. Men man kan titta
              närmare på de människor av kött och blod som faktiskt finns där
              och som vill göra något mer av sitt liv. De vill inte stanna där
              de hamnade från början. De hade det kanske svårt i skolan när
              de var yngre. De kanske inte bodde i en studievan miljö. De måste
              få en chans senare i livet. När de studerar som vuxna kallar ni
              det föraktfullt för utanförskap. Jag tycker att det är tråkigt
              att ni nu ska ta bort alla de här möjligheterna för att kunna
              öka skillnaderna i samhället och för att de som har lågavlönade
              jobb ska få ännu mindre betalt i framtiden eftersom de inte ska
              få möjlighet att vidareutbilda sig.
            </seg>
            <seg n="f9352001">
              Allt detta kommer vi att kunna följa när ni gör era särredovisningar
              i höstens budget och framöver. Jag ser fram emot fler sådana debatter
              med Anders Borg.
            </seg>
          </u>
          <note type="speaker" n="659419f7">
            Anf. 19 Finansminister ANDERS BORG (m):
          </note>
          <u who="unknown" xml:id="i-4855da721e82f357-8" n="fa00cbd4">
            <seg n="b4d43293">
              Fru talman! Jag välkomnar att Monica Green har ett stort intresse
              för de här frågorna. Men jag är lite förvånad över att så fort
              man talar om fördelning är det ett angrepp på Socialdemokraterna.
              Det kan tyckas vara märkligt, inte minst när man utvärderar vad
              som har hänt den senaste tiden. Jag läste i dag LO:s utvärdering
              av inkomstskillnaderna. De har till exempel visat hur mycket den
              ekonomiska eliten har i industriarbetarlöner. År 1995, när den
              socialdemokratiska regeringen tog över, motsvarade det 25 industriarbetarlöner.
              I dag motsvarar det 41 industriarbetarlöner. Det är alltså en
              ökning med 15 industriarbetarlöner per person i den ekonomiska
              eliten under det socialdemokratiska maktinnehavet. I den ekonomiska
              eliten ligger snittinkomsten på 4 miljoner. Den vanliga industriarbetarlönen
              ligger på 260 000. Styrelsearvodena i de svenska bolagen har ökat
              med 54 procent mellan 2000 och 2006. Det är 7 ½ procent per år
              jämfört med 3 ½ procent för industriarbetarna.
            </seg>
            <seg n="9e3fc9e2">
              Det här är skälet till att jag tillhör de stora entusiasterna
              för de fördelningspolitiska redovisningar och de jämställdhetsredovisningar
              som görs i finansplanen. Jag är väl en av de få som har en samlad
              upplaga av alla dessa redovisningar och noggrant har gått igenom
              dem. Det är det bästa argumentet för varför Socialdemokraternas
              långa maktinnehav har slutat i ett rättvisefiasko. De har byggt
              ett utanförskap som inte har handlat om de föräldralediga. Det
              har handlat om en öppen arbetslöshet när man mäter den enligt
              den internationella statistiken. Det handlar om människor som
              har fastnat i Amsåtgärder som inte har fungerat och som inte har
              varit effektiva. Det har handlat om en sjukfrånvaro och en förtidspensionering
              som så uppenbart är kopplade till arbetsmarknadsläget. Man har
              stramat åt systemen och jagat människor med stor nogsamhet, men
              skillnaderna regionalt, vilket en annan LO-rapport visade, är
              tydliga. I de regioner där man har hög arbetslöshet har man också
              hög sjukfrånvaro och hög förtidspensionering.
            </seg>
            <seg n="f718e041">
              Det är naturligtvis det grundläggande problemet. Man kan inte
              bygga ett rättvist samhälle utan att bry sig om arbetslöshet och
              sysselsättning. Talar man inte om jobben, arbetslösheten och sysselsättningen
              kan man inte hantera fördelningspolitiken.
            </seg>
            <seg n="bdaf5f96">
              Under de år under efterkrigstiden då Socialdemokraterna regerade
              och klyftorna minskade skedde det under perioder då den öppna
              arbetslösheten kunde ligga väl under 3 procent utan att vi fick
              inflationsproblem. Då rörde det sig kanske om hälften så många
              som var förtidspensionerade och sjukskrivna som i dag. Det är
              naturligtvis fullt möjligt att återupprätta full sysselsättning.
              Holländare, danskar, irländare, engelsmän och amerikaner är på
              väg tillbaka till en arbetslöshet som ligger under 4 procent,
              och till och med i något fall under 3 procent, och då talar vi
              om holländarna. Det har skett genom en konsekvent politik där
              man har gjort det mer lönsamt att arbeta, enklare att anställa
              och mer attraktivt att driva företag.
            </seg>
            <seg n="21222bee">
              Jag är övertygad om att Monica Green och jag kommer att få föra
              den här diskussionen många gånger, och då gärna med utgångspunkt
              i de fördelningspolitiska underlagen. Jag är övertygad om att
              de kommer att visa att när sysselsättningen stiger, när jobben
              kommer, när arbetslösheten minskar och vi nu kan reducera utanförskapet
              med över 180 000 personer mellan 2005 och 2010 kommer det också
              att betyda att inkomstskillnaderna i samhället minskar.
            </seg>
            <seg n="4b98f077">
              Sedan har vi naturligtvis problem att vända trenden. Den socialdemokratiska
              girighetsekonomin under de senaste femtio åren är svår att vrida
              tillbaka. De klyftor som Socialdemokraterna har byggt upp, där
              den ekonomiska eliten har 41 industriarbetarlöner, vilket är en
              ökning från 25 sedan man tog över regeringsmakten, kommer vi inte
              att klara av att minska på kort sikt. Men målet är ett samhälle
              som är rättvist och byggt på låg arbetslöshet och hög sysselsättning.
            </seg>
          </u>
          <note type="speaker" n="5b7abeaf">
            Anf. 20 MONICA GREEN (s):
          </note>
          <u who="monica_green_30ca1b" xml:id="i-2c2912c07c28d75a-0" n="7e80df25" next="i-439e413fb5af9c96-0">
            <seg n="bd502ceb">
              Fru talman! Jag förstår att Anders Borg gläds åt högkonjunkturen.
              Det gör jag också. Jag tycker att det är jättebra att det går
              bra för Sverige för närvarande. Det är kanonbra. Det gör det mycket
              tack vare att socialdemokratin lade grunden för det. När vi i
              valrörelsen många gånger påpekade att jobben kommer häcklades
              vi av sådana som Anders Borg som sade att de inte alls skulle
              komma. Nu kommer jobben, och det är jag mycket glad för. Jag tycker
              att vi tillsammans ska glädjas åt det.
            </seg>
            <seg n="c0768ec4">
              Men det blir inte bättre för de arbetslösa om man sänker ersättningsnivån,
              jagar dem och gör dem fattigare. Det blir inte bättre om man gör
              förtidspensionärerna fattigare. Det är inte så man ska gå till
              väga. Man ska inte straffa dem, utan man ska hjälpa dem så att
              de får möjlighet att skaffa den utbildning som de saknar för att
              kunna få de jobb som nu finns. Man ska försöka lösa de flaskhalsproblem
              som finns. Det finns redan bristyrken. Ni väljer att ta bort de
              möjligheterna. Ni väljer att ta bort möjligheter för fortsatt
              utbildning för arbetslösa.
            </seg>
            <seg n="d14cb74f">
              Det finns ett exempel i Skövde där vi har ett företag som heter
              Byggsoft. De måste nu dra ned på sina utbildningsplatser trots
              att det behövs många byggnadsarbetare. Det beror på att ni har
              dragit ned på de möjligheterna. Det gäller både arbetsförmedlingen
              och kommunerna som kunde anlita Byggsoft tidigare. Ni har valt
              att dra in på de här bristyrkesutbildningarna. Ni har också valt
              att dra in på korttidsstudiestöden. Ni väljer alltid att dra ned
              möjligheterna att utbilda sådana som behöver en extra skjuts för
              att komma in. Det finns många som står väldigt långt från arbetsmarknaden,
              och de behöver lite extra skjuts. De är inte hjälpta av att bli
              fattigare. De är hjälpta av att få en utbildning så att de kan
              ta sig in på arbetsmarknaden. Det är det de behöver.
            </seg>
            <seg n="d605bb19">
              Dessutom har ni ett stort sorgebarn, och det är långtidsarbetslösheten
              för ungdomar. Den har ökat med 200 procent sedan ni tog över regeringsmakten.
            </seg>
            <seg n="ef001ac6">
              Vi kan glädjas åt att det går bra för väldigt många och för Sverige,
              men vi ska inte lämna några bakom oss. Vi ska se till att alla
              får ta del av den här högkonjunkturen. Dessutom ska vi göra det
              på ett ansvarsfullt sätt. När det inte är högkonjunktur längre
              och du kommer också att uppleva de dagarna, Anders Borg gäller
              det att se till att man har en bra budget med ordning och reda
              och klarar av de tider när det går sämre. Då får man inte föra
              en oansvarig ekonomisk politik som gör att man sprätter i väg
              pengar.
            </seg>
            <seg n="cbfa5049">
              Sedan finns det en sak till som jag skulle vilja lyfta fram när
              det gäller de ökade klyftorna. Det gäller den låglönepolitik som
              ni försöker bedriva. Ni försöker undanröja hinder för att människor
              ska få lägre lön. Ni vill göra det möjligt med hushållsnära tjänster
              genom att ta bort skatter på det. Anders Borg säger att det ska
              vara lättare att anställa. Egentligen menar han att det ska vara
              lättare att avskeda, men han tycker att det låter finare att säga
              att det ska vara lättare att anställa. Det är lätt att anställa
              redan i dag. Det ser vi. Människor får anställningar i dag. Med
              den låglönepolitik som går ut på att man får sänkt a-kassa och
              måste ta jobb med betydligt lägre lön än vad man har haft tidigare
              går den här spiralen nedåt. Det finns länder med väldigt stora
              lönespridningar, och dit vill inte vi. Det tror jag inte att Anders
              Borg heller egentligen vill. Jag tycker att han ska ändra sig
              där.
            </seg>
          </u>
          <note n="44dfca7a">
            Anf. 21 ANDRE VICE TALMANNEN:
          </note>
          <u who="monica_green_30ca1b" xml:id="i-439e413fb5af9c96-0" n="7e80df25" prev="i-2c2912c07c28d75a-0">
            <seg n="6ba5a72e">
              Jag vill påminna Monica Green om att rubriken är En fördelningspolitisk
              redogörelse och fördelning utifrån genus som särtryck i budgetpropositionen
              2008 . Jag tycker att det börjar halka väldigt mycket bort från
              vad interpellationen egentligen handlar om.
            </seg>
          </u>
          <note type="speaker" n="01da7aa9">
            Anf. 22 Finansminister ANDERS BORG (m):
          </note>
          <u who="unknown" xml:id="i-4855da721e82f357-9" n="fa00cbd4">
            <seg n="6a6fb30a">
              Fru talman! Jag välkomnar naturligtvis denna diskussion, och
              som sagt tror jag att det är ett tema som Monica Green och jag
              kommer att diskutera många gånger de kommande åren.
            </seg>
            <seg n="2753c509">
              Det som sades i valrörelsen och den diskussion vi har under mandatperioden
              är viktigt när väljarna 2010 ska utvärdera vad som har hänt. Jag
              kan konstatera att det i valrörelsen sades att vår politik skulle
              leda till att lönerna skulle falla. Jag har ett starkt minne av
              att det fanns affischer om att det var en lönesänkarallians.
            </seg>
            <seg n="fa4a544c">
              Nu har vi bra och goda löneökningar, till och med så höga att
              man kan känna ett visst mått av bekymmer. Några industrilöner
              blev så höga att det kanske inte riktigt fanns utrymme för att
              göra de viktiga jämställdhets- och låglönesatsningar som också
              har kommit på plats.
            </seg>
            <seg n="d47f00b6">
              Det sades att det skulle bli en stigande arbetslöshet. Om jag
              inte minns fel var temat för Pär Nuders anförande när vi presenterade
              vår budget att 2007 var ett år som skulle präglas av stigande
              arbetslöshet. Jag tror att det vid upprepade tillfällen i samband
              med budgetpropositionen i höstas sades att arbetslösheten skulle
              gå upp. Ams räknar nu med 3,3 procent öppen arbetslöshet. Vi vill
              inte utgå från ett enskilt mått på arbetslösheten utan jobbar
              med de internationellt vedertagna måtten, och då är siffran högre.
            </seg>
            <seg n="6ca0d774">
              Låt oss dock konstatera att vi inte har upplevt några sjunkande
              löner. Vi har inte upplevt någon stigande arbetslöshet. På de
              två punkterna fick Socialdemokraterna fel, och det är bra att
              Monica Green erkänner att det man sade om vår politik i valrörelsen
              var felaktigt.
            </seg>
            <seg n="929510ca">
              Detsamma gäller låglönejobben. Vi har inte en explosion av låglönejobb
              i Sverige. Det vi ser är att kvalificerade tjänstejobb växer snabbt.
              Byggsektorn växer snabbt. Det är jag naturligtvis väldigt glad
              för.
            </seg>
            <seg n="834546af">
              Tillbaka till klyftorna! Det är svårt att komma ifrån att detta
              är kärnan för denna diskussion. Socialdemokraterna lämnade ifrån
              sig regeringsmakten efter att ha haft ett regeringsinnehav med
              en stark ställning med stöd av Vänstern och Miljöpartiet under
              lång tid. När man tillträdde hade en person i den ekonomiska eliten
              såsom LO definierar det en lön motsvarande 25 industriarbetarlöner.
              I dag motsvarar den 41 industriarbetarlöner.
            </seg>
            <seg n="ddae86db">
              Detta är inte någonting som är unikt för detta socialdemokratiska
              maktinnehav. När Socialdemokraterna kom till makten efter den
              borgerliga regeringen på 80-talet motsvarade den ekonomiska elitens
              lön 10 industriarbetarlöner. Nu är vi uppe i 41. Det är alltså
              fyra gånger så många som det var 1980. Jag rekommenderar inte
              bara Monica Green att läsa Finansdepartementets utmärkta bilagor
              utan att också ta del av LO:s utmärkta genomgång av de ekonomiska
              eliterna.
            </seg>
            <seg n="83e94129">
              Detta är ingen slump, för har man små klyftor har man samtidigt
              full sysselsättning alltså har människor arbete. Det grundläggande
              i att bygga en jämn inkomstfördelning är att många människor arbetar
              och att de producerar i en väl fungerande ekonomi. Det är syftet
              med vår politik. Det är därför jag med en sådan trygghet kan känna
              att när vi står här våren 2010 och utvärderar den sista fördelningspolitiska
              redogörelsen kommer den att visa att inkomstskillnaderna har minskat
              för att sysselsättningen har ökat, arbetslösheten har minskat
              och för att vi är på väg till full sysselsättning. Det är vårt
              uppdrag. Det var det vi gick till val på och det är så vi också
              vill minska de sociala skillnaderna i samhället genom att det
              lönar sig att arbeta och att det blir enklare att anställa.
            </seg>
            <seg n="04a90456">
              Att det blir enklare att anställa handlar inte om att minska
              anställningstryggheten. När vi tar bort arbetsgivaravgifterna
              och sänker dem kraftigt för unga människor, för dem som stått
              utanför arbetsmarknaden och för dem som är över 65 år minskar
              inte det deras trygghet. Det ökar deras möjligheter att få jobb.
            </seg>
            <seg n="1cd1dda9">
              Sedan är det också viktigt att göra det mer attraktivt att driva
              företag. Jag har svårt att se hur man kan återupprätta full sysselsättning
              i en ekonomi där vi inte får fler företagare. Det är företagarna
              och företagen som anställer människor, och det kan man inte glömma
              bort i en sådan här diskussion.
            </seg>
            <seg n="fb72d2aa">
              Vi har en svår väg framåt. Över en och en halv miljon människor
              står utanför arbetsmarknaden eller arbetar mindre än de skulle
              önska, och över en miljon människor är beroende av ekonomiska
              ersättningar. Vi kommer att ha minskat det med 180 000 till valet,
              men klyftorna kommer att vara tuffa att bekämpa eftersom de har
              cementerats av Socialdemokraterna genom en konsekvent politik
              där man inte har brytt sig om full sysselsättning.
            </seg>
          </u>
          <note type="speaker" n="ce51cec2">
            Anf. 23 MONICA GREEN (s):
          </note>
          <u who="monica_green_30ca1b" xml:id="i-ac365bac03cb10a6-1" n="7e80df25">
            <seg n="9bb21cbe">
              Fru talman! Jag tycker att det var bra att Anders Borg sade att
              de 2010 kommer att presentera den sista fördelningspolitiska analysen.
              Det gör mig trygg att veta att de inte ska fortsätta efter det
              och att Anders Borg också har konstaterat nu att de bara får fyra
              år. Det är tur för Sverige och för oss som bor här i Sverige.
            </seg>
            <seg n="b59c9df1">
              När det gäller de ökade klyftorna och skillnaderna både när det
              gäller klass och kön har det visat sig att ni, Anders Borg, i
              er vårbudget gynnar de allra rikaste. Ni gynnar de 10 procenten
              i Sverige som har det allra bäst, för de får hälften av alla tillgångar
              i den blå skatteväxlingen som ni nu trycker igenom.
            </seg>
            <seg n="ab2c1fc9">
              Även när det gäller fördelningen mellan män och kvinnor ser det
              så illa ut att när förmögenhetsskatten avskaffas kommer mer än
              60 procent att tilldelas männen. Du kan säga att det är för att
              männen äger mer, men varför gör de det? Jo, det är för att vi
              fortfarande inte har ett jämställt samhälle.
            </seg>
            <seg n="a1b89e5a">
              Jag noterar att Anders Borg inte kommenterar antalet långtidsarbetslösa
              ungdomar som har ökat med 200 procent sedan alliansen tog över
              regeringsmakten. Dessutom vill jag påpeka för Anders Borg att
              politiken inte styr allt. Du kanske känner till att det också
              är marknadskrafter och internationell påverkan som gör att politiken
              inte styr allting. Den kanske inte ens ska göra det, men jag beklagar
              om klyftorna ökat under vår regeringstid på så sätt att fler blivit
              rikare. Det är därför jag tycker att det är så viktigt att man
              har kvar ett solidariskt skattesystem så att man fördelar de resurser
              som man har och har kvar en solidarisk tanke i skattesystemet
              så att de som har också betalar mer till det gemensamma och att
              de som har mindre betalar mindre. Det är det som en socialdemokratisk
              fördelningspolitik innebär. Den är mer rättvis än den ni redovisar.
            </seg>
          </u>
          <note type="speaker" n="a3db3ba9">
            Anf. 24 Finansminister ANDERS BORG (m):
          </note>
          <u who="unknown" xml:id="i-4855da721e82f357-10" n="fa00cbd4">
            <seg n="8dfe8035">
              Fru talman! Låt oss hålla fast vid denna fördelningspolitiska
              diskussion! När LO nu redovisar en brett upplagd studie om fördelningspolitiken
              kan vi konstatera att den ekonomiska elitens inkomster när Socialdemokraterna
              tillträdde uppgick till 25 industriarbetarlöner. I dag är siffran
              41. Stämmer detta inte till någon eftertanke inom socialdemokratin?
              Kan det inte finnas ett uns av vilja till förnyelse?
            </seg>
            <seg n="3cc06c81">
              Vi har en full sysselsättning som vi inte har sett i Sverige
              på 1020 år trots att vi har haft ett långt socialdemokratiskt
              regeringsinnehav. Stämmer det inte till någon eftertanke?
            </seg>
            <seg n="21d6973f">
              Det finns länder som lyckas återupprätta full sysselsättning
              för det säger jag att man är på god väg att göra i en del länder.
              Stämmer det då inte till eftertanke när vi ser att holländarna
              har en arbetslöshet som är på väg att ticka ned under 3 procent
              utan inflation, när danskarna är på väg mot 3 procent utan inflation
              och irländarna tillsammans med engelsmännen ligger runt 4 procent?
            </seg>
            <seg n="d5a642c0">
              Varför har en del länder varit så väsentligt mycket mer framgångsrika
              än Sverige när det gäller att bekämpa massarbetslösheten? Hur
              kan klyftorna, inkomstskillnaderna, minska kraftigt på Irland
              mellan 1993 och i dag enligt OECD samtidigt som de har ökat i
              Sverige? Jo, för där har man konsekvent fört en politik för full
              sysselsättning. Det som utmärker den är att det har blivit mer
              lönsamt att arbeta.
            </seg>
            <seg n="ecb5795c">
              När Peer Steinbrück i Tyskland sänker arbetslöshetsersättningen
              till 65 procent under ett år eller när Gordon Brown sänker den
              till 65 procent i sex månader är det inte för att de vill öka
              klyftorna utan för att de som socialdemokrater inser att omställningsförsäkringar
              måste handla om att det alltid ska löna sig att arbeta.
            </seg>
            <seg n="ff93db6c">
              Det var i fråga om detta som Socialdemokraterna gick fel, och
              det är det som rapporterna kommer att belysa framöver.
            </seg>
            <seg n="99d9eb88">
              Fördelningspolitik handlar inte om att fördela om. Det handlar
              om att bygga ett samhälle där alla är med i produktionen. Kärnan
              i fördelningspolitiken är att alla människor är med och arbetar,
              att arbetslösheten är låg och sysselsättningen är hög. Det är
              här den grundläggande ideologiska klyftan mellan oss och Socialdemokraterna
              finns.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="bc8dc937">
            6 § Svar på interpellation 2006/07:601 om förbränningsskatt
          </note>
          <note type="speaker" n="b37d570d">
            Anf. 25 Finansminister ANDERS BORG (m):
          </note>
          <u who="unknown" xml:id="i-4855da721e82f357-11" n="fa00cbd4">
            <seg n="aed70acc">
              Fru talman! Christin Hagberg har frågat mig om jag avser att
              avskaffa den så kallade förbränningsskatten. Hon har även frågat
              hur det skattebortfall som uppstår om skatten avskaffas eller
              modifieras avses att finansieras. Hon har slutligen frågat hur
              ett avskaffande av förbränningsskatten står i överensstämmelse
              med en god miljö- och klimatpolitik.
            </seg>
            <seg n="eab73bf9">
              Det finns ett antal problem med dagens förbränningsskatt. Till
              exempel gör skattens konstruktion med en schablon för hushållsavfallets
              fossila kolinnehåll att även utsorterat trä från hushållen det
              vill säga rent trä beskattas. Det kan även diskuteras i vad mån
              skatten i sin nuvarande form styr effektivt när det gäller avfalls-
              och klimatpolitiska mål.
            </seg>
            <seg n="357e9a30">
              Som framgår av 2007 års ekonomiska vårproposition avser regeringen
              emellertid att återkomma till förbränningsskattens hantering i
              budgetpropositionen för 2008. Detta gäller fortfarande och svaret
              på Christin Hagbergs frågor är därför att skattens hantering för
              närvarande bereds i Regeringskansliet.
            </seg>
          </u>
          <note type="speaker" n="48089f91">
            Anf. 26 CHRISTIN HAGBERG (s):
          </note>
          <u who="christin_hagberg_5dd552" xml:id="i-3c40747e6ae9d849-0" n="f4fdc7f9">
            <seg n="8630ba16">
              Fru talman! Jag kan tyvärr inte börja med att tacka för svaret
              eftersom jag inte har fått något. Den handling som föreligger
              är ett icke-svar.
            </seg>
            <seg n="9b8f3dde">
              Förbränningsskatten tillkom efter flera utredningar och många
              och långa diskussioner. Avvägningen om det skulle vara en förbränningsskatt
              eller om det skulle införas andra ekonomiska styrmedel var svår.
            </seg>
            <seg n="c3e078cb">
              Frågan om hur vi ska hantera våra sopor berör oss alla. Vi konsumerar
              som aldrig förr, och därigenom uppstår sopor. Men i dag är det
              inte så enkelt. Sopor är inte längre sopor utan kan om de sorteras
              rätt användas igen och i stället bli en råvara.
            </seg>
            <seg n="ad27e062">
              Det första kretsloppsbetänkandet kom till under den förra borgerliga
              regimen 19911994. Några år senare kom avfallsskatten, detta för
              att styra bort från deponering och i stället ta till vara mer
              av det som kan återanvändas eller återvinnas. Det var också då
              frågan om förbränningsskatt åter kom upp och blev väldigt intressant.
              Men vid det tillfället ville man avvakta och se hur sorteringen
              av avfallet gick. Fanns det en omotiverad ökning mot att mer och
              mer gick till förbränning skulle frågan tas upp igen.
            </seg>
            <seg n="d1817557">
              Detta inträffade mycket tidigare än vad man kunnat ana, eftersom
              alltför många kommuner drog i gång och skulle bygga förbränningsanläggningar.
              Ungefär samtidigt kom nästa kretsloppsbetänkande som stramade
              upp denna utveckling.
            </seg>
            <seg n="366fb222">
              Fru talman! Skälet till min mycket korta historiebeskrivning
              är att jag inte vill att vi i Sverige nu ska ta några steg tillbaka.
              Jag vill i stället att vi ska ta nya steg framåt.
            </seg>
            <seg n="75248ce5">
              Allt detta bygger på kretsloppsarbetet den avfallshierarki som
              vi gemensamt beslutat om i EU. Den innebär att uppkomsten av avfall
              ska förebyggas. Där avfall uppstår ska det återanvändas eller
              återvinnas, antingen i form av materialåtervinning eller genom
              förbränning för energiåtervinning. Här är materialåtervinningen
              prioriterad.
            </seg>
            <seg n="bbcb5258">
              Vi har i dag ett system med producentansvar för vissa fraktioner.
              Det fungerar bra på vissa områden, medan det finns mer att önska
              på andra. Jag utgår från att vi alla jobbar för en förbättring.
            </seg>
            <seg n="7110dc8d">
              När det gäller hushållen krävs bra och lättillgängliga sorteringsanläggningar
              för att det ska fungera. Det är här förbränningsskatten på hushållsavfall
              kommer in. För att vi ska bli ännu bättre på att sortera och kunna
              återanvända och återvinna olika material måste vi använda ekonomiska
              styrmedel. Därför vill jag fråga finansministern: Tycker du att
              vi i Sverige ska fortsätta att jobba i enlighet med EU:s avfallshierarki?
              Om svaret är ja, är det då dåligt att använda ekonomiska styrmedel
              som incitament för att bli bättre och bättre på detta?
            </seg>
          </u>
          <note type="speaker" n="48700178">
            Anf. 27 Finansminister ANDERS BORG (m):
          </note>
          <u who="unknown" xml:id="i-4855da721e82f357-12" n="fa00cbd4">
            <seg n="bb6e34fc">
              Fru talman! Christin Hagberg och jag delar naturligtvis ett starkt
              engagemang i klimatfrågan. Det är en av vår tids stora utmaningar.
              Det är en frågeställning de flesta europeiska regeringar och regeringar
              runt om i världen i dag sätter högt upp på dagordningen. Inte
              minst har statsminister Reinfeldts kraftfulla arbete i frågan
              bidragit till diskussioner och överläggningar med våra vänner
              i Förenta staterna men också med regimen i Kina. Här har vi en
              sant global fråga, där vi måste arbeta globalt för att lösa problemet.
            </seg>
            <seg n="31e32ca3">
              Vi kan naturligtvis också själva göra en del. På samma sätt som
              det är uppenbart att det finns ett problem är det uppenbart att
              det finns en lösning. Vi måste släppa ut mindre koldioxid. Det
              är grundproblemet. Vi måste bryta sambandet mellan ekonomisk tillväxt
              och koldioxidutsläpp. Vi måste också reversera sambandet så att
              vi kan ha en god välståndsutveckling och samtidigt se fallande
              koldioxidutsläpp.
            </seg>
            <seg n="e2d0867b">
              Det positiva är att det finns en kraftfull mekanism för att göra
              detta, och det är att vi får ett något högre pris på att släppa
              ut koldioxid. Det kan ske genom en väl fungerande handel med utsläppsrätter
              och kan gott och väl få vidgas till andra sektorer. Det vore en
              stor fördel om vi kunde binda ihop de stora globala ekonomierna
              i ett nät av handel med utsläppsrätter så att de åtgärder som
              vidtas också vidtas på det mest effektiva sättet och där det är
              mest effektivt. Vi vet ju att Sternrapportens optimistiska bedömning
              att vi kan hantera detta problem med relativt låga kostnader bygger
              på att vi för en så effektiv politik som möjligt.
            </seg>
            <seg n="dd2381de">
              Det andra benet i klimatpolitiken är naturligtvis beskattningen
              av koldioxid. Eftersom det finns en direkt proportion mellan hur
              mycket koldioxid som släpps ut och problemet med växthuseffekten
              är en direkt reduktion av koldioxiden det centrala. Det är viktigt
              att konstatera att skatteutskottet har pekat på problemen med
              avfallsförbränningsskatten. Den undergräver legitimiteten för
              energiskattepolitiken, eftersom den är en pålaga på hushållen
              utan några mätbara miljöeffekter. Att bara beskatta hushållen
              med miljön som argument leder till att vi tappar legitimiteten
              för de riktiga miljöskatter vi måste ha, till exempel beskattningen
              på koldioxid. Denna beskattning är av avgörande betydelse, men
              har man då andra skatter som belastar hushållen undergrävs legitimiteten
              för skatterna.
            </seg>
            <seg n="ab314b4b">
              Därför tror jag att en borgerlig regering har väsentligt mycket
              bättre förutsättningar att hantera klimatfrågan och miljöfrågorna
              än en socialdemokratisk regering. Hos Socialdemokraterna blir
              höjda skatter ett instrument för allt, och en allt skattetröttare
              befolkning reser sig och säger att nu får det vara nog med skattehöjningar,
              oavsett om det är bensin, koldioxid, avfall eller mat som man
              för tillfället kan vilja höja skatterna på.
            </seg>
            <seg n="47a7da21">
              Vi för en politik för sänkta skatter men med en tydligare miljöstyrning.
              Det tror jag har en god förutsättning att nå en bred, folklig
              förankring.
            </seg>
            <seg n="858aadde">
              I den ekonomiska vårpropositionen sade vi att vi ska återkomma
              med vad vi ska göra med förbränningsskatten. Frågan är under beredning,
              och vi kommer att återkomma till detta i samband med att vi presenterar
              budgetpropositionen i höst.
            </seg>
          </u>
          <note type="speaker" n="7ad9cdfc">
            Anf. 28 CHRISTIN HAGBERG (s):
          </note>
          <u who="christin_hagberg_5dd552" xml:id="i-3c40747e6ae9d849-1" n="f4fdc7f9">
            <seg n="fa5146bf">
              Fru talman! Förbränningsskatten har inte bara har med klimatet
              att göra, utan frågan är större än så. Här krävs nog en bred diskussion
              i Regeringskansliet.
            </seg>
            <seg n="0ef5eda0">
              Handeln med utsläppsrätter kommer inte att lösa problemet. Jag
              har svårt att tänka mig detta som en nära lösning, eftersom handeln
              med utsläppsrätter är kopplad till något helt annat. Visserligen
              finns det en del koldioxidskatt i förbränningsskatten. Det är
              dels energiskatt, dels koldioxidskatt. Koldioxidskatten bygger
              på att avfallet som förbränns innehåller plast som avger koldioxid
              när man förbränner det. Därav finns det en del koldioxidskatt
              i förbränningsskatten.
            </seg>
            <seg n="ad0c0949">
              Förbränningsskatten kom till för att vi ville att en mindre del
              skulle gå till förbränning. Det är inte fel, för det kommer vi
              att behöva. Vi har i dag en ganska bra kapacitet för förbränning,
              och bolagen är dessutom väldigt duktiga på detta. Men det krävs
              ännu mer styrning för att vi ska få en bättre sortering. Vi måste
              avstå från att hela tiden använda så kallat jungfruligt material.
              Vi ska i stället för att använda nya resurser till ett bättre
              välstånd kunna återanvända material. Det är det hela frågan handlar
              om, och där behöver man diskutera betydligt mer innan man lägger
              fram ett förslag.
            </seg>
            <seg n="adfd63d7">
              Jag vet också att finansministerns parti tillhör förbränningsivrarna.
              Åtminstone gjorde man det tidigare. När vi diskuterade kretsloppspropositionen
              där förbränningsskatten är en del påstod man att vi hade sharialagar
              och shariapoliser. Det tyckte jag var väldigt hårt, och när finansministern
              nu svarar på min interpellation kan jag känna att man fortfarande
              inte har diskuterat frågan färdigt. Det finns andra partier i
              alliansen som är duktiga på dessa frågor, och jag tror att du
              behöver ta en diskussion med miljöminister Andreas Carlgren.
            </seg>
            <seg n="88b900d4">
              Ett av skälen till förbränningsskatten rörde förhållandet mellan
              energislagen. Vi har energiskatt och koldioxidskatt på vissa energislag,
              men sopförbränningen skulle vara undantagen från detta. Vårt förslag
              gick ut på att det skulle vara en större likställighet mellan
              de olika energislag som används i bland annat fjärrvärmeverken.
            </seg>
            <seg n="bea9f96e">
              Jag tror inte på anklagelsen att höjda skatter är lösningen för
              socialdemokrater. Däremot tror jag på att använda sig av ekonomiska
              styrmedel, där en duktig sorterare får en lägre skatt.
            </seg>
            <seg n="137bad8b">
              Man får en högre skatt om man inte bryr sig om det. Det är så
              vi använder oss av de ekonomiska styrmedlen när det gäller att
              få en bra en miljö- och klimatpolitik i Sverige.
            </seg>
            <seg n="73fc0556">
              Då måste jag ställa frågan igen: Tycker finansministern att ekonomiska
              styrmedel i det här läget är fel, eller har du andra förslag om
              hur vi ska kunna styra mot en bättre sortering för att värna om
              miljön och också klimatet?
            </seg>
          </u>
          <note type="speaker" n="b0670dae">
            Anf. 29 Finansminister ANDERS BORG (m):
          </note>
          <u who="unknown" xml:id="i-4855da721e82f357-13" n="fa00cbd4">
            <seg n="cbbbdce6">
              Fru talman! Christin Hagbergs inlägg här belyser två intressanta
              förhållanden i svensk politik. Det ena är att de socialdemokrater
              som trodde att Socialdemokraterna drevs till en aggressiv skattepolitik
              med miljöpolitiska hänseenden och syften av Miljöpartiet uppenbarligen
              har fel. Enligt Christin Hagberg är det en egen socialdemokratisk
              ambition att låta folket digna ned under skatter även om det inte
              har några märkbara miljöeffekter. Det är lite förvånande. Jag
              hade ett starkt intryck av att den här skatten som så tydligt
              inte har några miljöeffekter, och det hävdar inte ens Christin
              Hagberg, inte löser några klimatproblem. Vad den löser för problem
              är jag högst frågande till. Det är, som skatteutskottet påpekar,
              en skatt som inte har några märkbara miljöeffekter.
            </seg>
            <seg n="334ab116">
              Jag trodde att det var ett krav från Miljöpartiet och Vänsterpartiet,
              som i sin allmänna vurm för att allmänt beskatta människor med
              miljöpolitiska förtecken såg det som en fördel. Men nu får vi
              besked att de socialdemokrater som trodde att de tvingades till
              kompromisser om en ökad skattebelastning har fel. Socialdemokraterna
              älskar skatter, och det ska vara häftigt att betala skatter även
              om de inte har några märkbara miljöeffekter.
            </seg>
            <seg n="8d741391">
              Jag tror, och det är det andra förhållandet, att det blir bekymmersamt,
              om vi ska vara allvarliga en stund. Vi behöver få svenska folkets
              legitimitet för en stor omställning av det svenska samhället där
              vi ska minska koldioxidutsläppen, gå före och tillsammans med
              europeiska vänner bygga en global allians för att minska växthusgasutsläppen.
              Ska vi lyckas med det kan man inte baka in en allmän skattehöjarvurm
              i miljögröna förkläden.
            </seg>
            <seg n="9e1ddd0a">
              Självklart är jag för ekonomiska styrmedel. På alla områden tror
              jag att det är bra med ekonomiska styrmedel. Om det sedan gäller
              alkoholskatt eller för den delen skatt på arbete eller entreprenörskap
              tror jag att ekonomiska styrmedel fungerar. Om det är en skatt
              som till sin konstruktion är sådan att den inte har några märkbara
              miljöeffekter då är det inte ett ekonomiskt styrmedel, då är det
              en straffbeskattning av hushållen. Då vore det bättre att konstatera
              att så är fallet och försöka göra om skatten antingen så att vi
              får ned skatterna eller så att vi får en miljöstyrande effekt
              av dem.
            </seg>
            <seg n="cfaf1745">
              Den bedömning som jag trodde att Socialdemokraterna delade var
              att det här är ett ineffektivt sätt att straffbeskatta hushåll
              som Socialdemokraterna tvingades till i en kompromiss med Miljöpartiet
              och Vänsterpartiet. Jag beklagar att man håller fast vid en högskattelinje
              som inte har några märkbara miljöeffekter.
            </seg>
          </u>
          <note type="speaker" n="e2efc498">
            Anf. 30 CHRISTIN HAGBERG (s):
          </note>
          <u who="christin_hagberg_5dd552" xml:id="i-3c40747e6ae9d849-2" n="f4fdc7f9">
            <seg n="d7658f0f">
              Fru talman! Märkbara miljöeffekter och grön skatteväxling talar
              finansministern om och är bekymrad över att vi socialdemokrater
              stod bakom en grön skatteväxling. Naturligtvis gjorde vi det,
              det var en överenskommelse även om det många gånger var en kompromiss.
            </seg>
            <seg n="3463919f">
              När det gäller förbränningsskatten kopplad till klimatet finns
              det också andra miljöfrågor, finansministern. Det handlar om hur
              vi tar vara på våra resurser här på jordklotet, och Sverige är
              naturligtvis en del av det. Vi lever i ett välstånd och använder
              mycket material och måste se till att vi inte förbrukar så mycket
              resurser att våra barnbarn och barnbarnsbarn kommer att få problem
              i många lägen.
            </seg>
            <seg n="491c8269">
              Förbränningsskatten kom till när vi såg att alldeles för mycket
              gick till förbränning. Nu säger finansministern att den inte har
              någon miljöeffekt. Vilken lösning har ni på det? Hur ska man få
              till stånd en bättre sortering så att mindre går till förbränning
              och utsläppen därmed minskar? Hur ska vi få en bättre sortering
              så att vi kan få en bättre återanvändning och återvinning av de
              resurser som vi använder för att skapa det välstånd som vi har
              i dag?
            </seg>
            <seg n="1e440de4">
              Du svarar inte, du tar bara upp klimatfrågan. Det finns många
              andra miljöfrågor som är oerhört viktiga i den här diskussionen.
              Förbränningsskatten är till för att vi inte för lättvindigt ska
              skicka det avfall som vi skapar med vårt välstånd till förbränning.
              Vi ska bli duktiga och bättre på att sortera, återvinna och återanvända
              material.
            </seg>
            <seg n="148b6cba">
              Du har två minuter på dig, och jag vill att du redogör för hur
              ni vill öka sorteringen för att få till stånd en bättre återvinning
              och återanvändning.
            </seg>
          </u>
          <note type="speaker" n="e0045d4e">
            Anf. 31 Finansminister ANDERS BORG (m):
          </note>
          <u who="unknown" xml:id="i-4855da721e82f357-14" n="fa00cbd4">
            <seg n="4a998376">
              Fru talman! Jag ska gärna för Christin Hagberg upprepa det vi
              har sagt i vårpropositionen: Vi bereder frågan och ska återkomma
              i samband med budgetpropositionen. Det är den beredningsprocess
              som vi nu driver. Vi kommer att komma fram till ett bra förslag.
            </seg>
            <seg n="03caa77c">
              Det är lite tråkigt att Socialdemokraterna så entydigt binder
              sig fast, biter sig fast, limmar sig fast och surrar sig till
              en högskattelinje som saknar legitimitet i breda socialdemokratiska
              väljargrupper. Det är sorgesamt men på ett sätt ändå glädjande.
              Jag tror att det är en bra linje, om Socialdemokraterna vill upprepa
              sitt dåliga valresultat i nästa val, att hålla fast vid en miljöpolitik
              som handlar om att skatta bort jobb, skatta bort hushållens inkomster
              utan att det har några märkbara miljöeffekter. Det är en utmärkt
              väg för att vi ska få ett fortsatt starkt väljarmandat för en
              allians som arbetar för en global klimatpolitik men som också
              vill sänka skatterna och som vill använda miljöstyrande skatter
              mot miljöproblem, inte straffa hushållen.
            </seg>
            <seg n="ed4efeaf">
              Skatteutskottet har konstaterat att detta är en skatt som inte
              har märkbara miljöeffekter, där industrins avfall undantas även
              om det i många fall är det mest problematiska och där vi ska straffbeskatta
              rent träavfall. Om hushållen lämnar en planka ifrån sig ska vi
              lägga en koldioxidskatt på den när den blir bränsle, men samma
              planka räknas som förnybar energi när den levereras in i värmeverket
              från skogsindustrin. Detta är så uppenbart ologiskt att jag i
              grund och botten är väldigt tacksam mot Christin Hagberg som så
              tydligt klargör för väljarna att vill man ha en rationell miljöpolitik
              och låga skatter har man ingenting att göra hos Socialdemokraterna.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="8dd1f5d6">
            7 § Svar på interpellation 2006/07:608 om Skatteverkets service
            i hela landet
          </note>
          <note type="speaker" n="7a3c2390">
            Anf. 32 Finansminister ANDERS BORG (m):
          </note>
          <u who="unknown" xml:id="i-4855da721e82f357-15" n="fa00cbd4">
            <seg n="6115c53b">
              Fru talman! Peter Hultqvist har frågat mig vilka åtgärder jag
              avser att vidta för att Skatteverkets service till allmänheten
              inte ska försämras.
            </seg>
            <seg n="45a3e0bd">
              Det ankommer inte på regeringen att fastställa hur Skatteverket
              organiserar sin verksamhet. Regeringens förvaltningspolitik bygger
              på att myndigheterna i största möjliga utsträckning själva ska
              avgöra var de resurser man förfogar över gör mest nytta för att
              uppfylla de mål för verksamheten som riksdagen och regeringen
              fastställer. I Skatteverkets ansvar ligger att, med utgångspunkt
              i målen för verksamheten, fortlöpande pröva hur tillgängliga resurser
              ska fördelas mellan olika delar av landet.
            </seg>
            <seg n="e1d8dea9">
              Regeringen har i budgetpropositionen för 2007 angett färdriktningen
              för att främja en lokal samverkan mellan myndigheter och stimulera
              upprättandet av lokala servicekontor. I samma anda ligger arbetet
              med att utveckla en elektronisk förvaltning så att Sverige år
              2010 har återtagit en ledande position när det gäller elektronisk
              förvaltning.
            </seg>
            <seg n="f6429b59">
              Det förändringsarbete som för närvarande genomförs inom Skatteverket
              syftar till att skattekontoren på ett effektivare, mer ekonomiskt
              och uthålligt sätt ska kunna utföra Skatteverkets uppdrag även
              i framtiden.
            </seg>
          </u>
          <note type="speaker" n="a0000d0e">
            Anf. 33 PETER HULTQVIST (s):
          </note>
          <u who="peter_hultqvist_c9866b" xml:id="i-81b83dcec17f48ad-0" n="db63c384">
            <seg n="7c9be750">
              Fru talman! Ett allmänt hållet svar till intet förpliktande,
              slentrianmässigt, ministern verkar knappt intresserad av frågan.
              Jag tycker att det är beklagansvärt. Jag hade förväntat mig betydligt
              mer.
            </seg>
            <seg n="7e698b47">
              Vi hade för någon vecka sedan en debatt om klyftorna mellan svaga
              och starka regioner, och den handlade om fastighetsskatten. Även
              ministern var besvärad av det förhållandet att det förslag till
              fastighetsskatt som ni lagt fram inte gynnar de mer glesbefolkade
              delarna av landet.
            </seg>
            <seg n="3190b12a">
              När det gäller den statliga servicen sker nu en förändringsprocess
              som riskerar att drabba de mer glesbefolkade delarna av landet.
              Som en blixt från en klar himmel kommer ett besked från Skatteverket
              om att man ska organisera om sin verksamhet. I mitt län, Dalarna,
              krymper verksamheten i Borlänge, Avesta och Ludvika rejält.
            </seg>
            <seg n="b7e00ab2">
              Servicekontor med en till tre anställda ska hålla ställningarna
              på dessa tre orter. I Mora blir det 40 anställda och i Falun 100150.
              Tanken är att det till 2012 ska finnas 66 kontor på 45 orter och
              80 servicekontor på 70 orter. Skatteverket ska vara representerat
              på 115 ställen.
            </seg>
            <seg n="20c09954">
              När det här beslutet fattades var det en oenig facklig förhandling
              i botten. Därefter meddelades berörda kommuner. Någon möjlighet
              att påverka det här fanns inte för berörda kommuner. Ingen dialog
              hade skett före beslutet. Så var det.
            </seg>
            <seg n="46792e3c">
              Hur kommer det att gå med servicen? Många människor som nu är
              vana vid att ta kontakt med skattekontoret och få personlig hjälp
              riskerar att hänvisas till telefonköer, Internet och mejl. Och
              det här sker i ett läge då den nya tekniken faktiskt inte behärskas
              av alla. Framför allt har inte äldre grupperingar tagit till sig
              de här möjligheterna.
            </seg>
            <seg n="beb34495">
              Vad kan då ett sådant här servicekontor med en till tre personer
              göra? I Borlänges fall minskar representationen från 70 personer
              ned till denna nivå. Självklart kommer det att märkas.
            </seg>
            <seg n="c191f5cb">
              Tror regeringen och ansvarig minister, Anders Borg, att en likvärdig
              och godtagbar service kan upprätthållas i hela landet? Har du
              satt dig in i den frågan ordentligt?
            </seg>
            <seg n="d0b8ee3e">
              Mats Sjöstrand, som är generaldirektör, har sagt att de egentliga
              besluten i den här frågan fattades under så kallade strategidagar
              i Skatteverket i maj förra året. Då var Skatteverkets ledning
              och regionchefer med. Ett av motiven var att man skulle arbeta
              nära företag. Verket skulle bli effektivare. Vi vill styra vår
              egen framtid, säger man från Skatteverkets ledning.
            </seg>
            <seg n="1336498c">
              Man frågar sig: Är det en stat i staten där man gör som man vill?
            </seg>
            <seg n="4fe058b1">
              Jag har inget emot att verket blir effektivare, men det var inte
              bara besparingskrav som var orsaken, utan det var den här bakgrunden.
              Och i samband med den fackliga förhandling som föregick beslutet
              klargjordes det också att en viktig komponent i hela strategin
              inte fungerade, nämligen att arbetsförmedling och försäkringskassa
              skulle kopplas till servicekontoren. Man meddelade att tiden inte
              var mogen för detta. Och något avtal om det här är inte tecknat
              med Försäkringskassan.
            </seg>
            <seg n="38825533">
              Det återstår alltså väldigt många frågetecken, och dialogen med
              kommunerna har inte existerat förrän i efterhand.
            </seg>
            <seg n="eeabad67">
              I dag ställer sig stora personalgrupper frågan: Hur ska det gå
              med servicen? Hur ska momshantering, arbetsgivarfrågor, avdrag,
              folkbokföring, påminnelser, förelägganden och så vidare, som man
              i dag många gånger sköter också i personliga kontakter, funka
              i praktiken?
            </seg>
            <seg n="2b63d6e1">
              Jag tror att det är svårt att genomföra ett förändringsarbete
              om det inte är förankrat. Och det här förändringsarbetet är inte
              förankrat.
            </seg>
            <seg n="36f100fe">
              Tror Borg att det håller att som ytterst ansvarig politiker bara
              stå vid sidan av och säga: Ja, det här får Skatteverket sköta?
              Jag säger inte att du ska ministerstyra, men jag säger att man
              ändå måste ha en känsla för vad det blir för servicenivå efter
              förändringen. Det menar jag är ditt ansvar.
            </seg>
          </u>
          <note type="speaker" n="a28d19e3">
            Anf. 34 KURT KVARNSTRÖM (s):
          </note>
          <u who="kurt_kvarnstrom_4cf575" xml:id="i-cec0e0f85627b7fa-0" n="5afffa6b" next="i-caffc1968420f0de-0">
            <seg n="63d1bca4">
              Fru talman! Jag tänkte ägna min tid åt att lite beskriva det
              som händer ute i landet. Naturligtvis sker det, som sagts här
              tidigare, ytterligare regionala förändringar och förstärkningar
              och försvagningar i olika områden.
            </seg>
            <seg n="f4c86b19">
              Jag kan beskriva situationen i Avesta i ett kort perspektiv.
              Det är 22 000 invånare. Vi har haft en ojämn kamp när det gäller
              sysselsättningen och befolkningsminskningen. Det som händer nu
              är först att kronofogden flyttar. I nästa steg kommer Försäkringskassan,
              och nu kommer också Skatteverket. Det innebär i ett väldigt kort
              perspektiv att det, utan någon egentlig dialog med kommunen, försvinner
              70 jobb från Avesta.
            </seg>
            <seg n="68fd7be2">
              Vart tar de vägen? Vart tar de här jobben vägen någonstans? Jo,
              de anställda, i alla fall i Skatteverket, ska erbjudas fortsatt
              anställning. Och då blir det en arbetspendling på ungefär tre
              timmar ytterligare per dag som de som erbjuds anställning måste
              ha. Det är då Falun som är den ort som är närmast när man planerar
              att lägga ned det här.
            </seg>
            <seg n="a34ffab8">
              Det här sker i en situation när den teknik som finns faktiskt
              gör det möjligt att utföra de allra flesta av de uppdrag som Skatteverket
              har var som helst i landet. Då förstår inte jag riktigt logiken
              i att man gör det här.
            </seg>
            <seg n="f393d4f9">
              Det som nu sker lite i spåren av Ansvarskommittén är att några
              av statens verksamheter väldigt snabbt tar ett antal steg i den
              här riktningen. Det sker med ett uppifrånperspektiv det vill jag
              förstärka och betona utan att man har haft någon som helst dialog
              med kommunerna. Det har jag också lite svårt att förstå. Varför
              har inte regeringen ett ansvar när det gäller servicefrågorna
              i det här sammanhanget? Varför släpper man det här fritt, så att
              det får löpa utan någon som helst kontroll?
            </seg>
            <seg n="4d19f0c5">
              Då måste jag ställa mig frågan: Var kommer medborgarsynpunkterna
              in i den analys som har gjorts? Jag har inte kunnat finna dem
              någonstans. Man skriver ändå i många sammanhang att människor
              ska få ett likadant bemötande oavsett var de bor i landet. Det
              är en väldigt viktig utgångspunkt. Och det har jag svårt att se
              i den analys som finns bakom de beslut som staten nu tar.
            </seg>
            <seg n="3bb3b214">
              Kommunerna blir de som i slutänden får ta på sig den här bördan.
              Framför allt kommer det här naturligtvis att märkas i de glest
              befolkade kommunerna.
            </seg>
            <seg n="11b7c4c8">
              Man kan också fundera på en annan sak. Nu flyttar alla till högskoleorter.
              Det är naturligtvis lovvärt att många människor utbildar sig på
              högskolorna i framtiden. Men är det i förlängningen lika med att
              alla människor också ska bosätta sig på de här högskoleorterna
              för att kunna ha ett jobb?
            </seg>
            <seg n="2174e9df">
              Det är ytterligare ett steg mot att utarma den glesbygd där man
              inte har tillgång till högskola. Eller ska arbetspendlingen, utifrån
              den miljödebatt vi nyss har haft, öka väldigt starkt? Det undrar
              jag när staten går i spetsen för att öka arbetspendlingen för
              de anställda så kraftigt som nu sker i olika steg. Det är frågor
              som man verkligen kan ställa sig. Och här kommer verkligen servicesynpunkterna
              in i bilden, tycker jag.
            </seg>
            <seg n="50dd2ceb">
              Men var finns det regionalpolitiska ansvaret, Anders Borg? Var
              finns regeringens regionalpolitiska ansvar där man tar ansvar
              för alla människor som bor i vårt land, så att de blir behandlade
              lika i de här olika sammanhangen när staten nu går före med att
              koncentrera sig till högskoleorterna?
            </seg>
          </u>
          <note n="e459565e">
            Anf. 35 GUNNAR ANDRÉN (fp):
          </note>
          <u who="kurt_kvarnstrom_4cf575" xml:id="i-caffc1968420f0de-0" n="5afffa6b" prev="i-cec0e0f85627b7fa-0">
            <seg n="253d4b94">
              Fru talman! Jag ber att först få tacka Peter Hultqvist för att
              han har ställt den här interpellationen. Sedan tackar jag finansministern
              för ett alldeles utmärkt svar som just visar på det som Peter
              Hultqvist efterlyste, nämligen att vi inte ska ha någon form av
              ministerstyre i det här landet. Det var det som Peter Hultqvist
              i själva verket efterlyste.
            </seg>
            <seg n="e61dd714">
              Jag har, fru talman, tillhört skatteutskottet under en mandatperiod.
              Under den förra mandatperioden hade vi tillfälle att bifalla en
              socialdemokratisk proposition, nämligen om att vi skulle gå från
              att ha 24 skattemyndigheter till att ha ett enda skatteverk. Det
              är liksom själva bakgrunden till att vi gjorde detta. Det gör
              att Skatteverket numera kan fungera rationellt.
            </seg>
            <seg n="b40e3fb3">
              Varför har vi ett skatteverk? Är det för att det ska finnas sysselsättning
              på olika orter eller inte? Det är en verkligt central fråga. Enligt
              mitt sätt att se är det för att man ska driva in skatter, och
              det ska ske så effektivt som möjligt.
            </seg>
            <seg n="4fdeffa9">
              Jag tycker att Skatteverket under det senaste decenniet har genomgått
              en fantastisk process och varit ett av de verk som verkligen har
              decentraliserat verksamheten mycket kraftigt. Jag har under min
              tid i skatteutskottet varit med och föreslagit bifall till att
              vi ska lägga ut otroligt många inkomstdeklarationer från Storstockholmsområdet
              och Göteborgsområdet på andra delar av landet, så att man ska
              kunna skapa sysselsättning.
            </seg>
            <seg n="9ba3d781">
              Men det finns ett problem, och det är att Skatteverket har blivit
              så väldigt effektivt särskilt på inkomstdeklarationssidan. Vi
              vet allihop att nästan alla uppgifter finns där, och det gör att
              Skatteverket på många håll har blivit sysselsättningens egen fiende.
            </seg>
            <seg n="482baebc">
              Detta har gjort att Socialdemokraterna, under förra mandatperioden,
              tog initiativ till att förstärka andra delar av skattekontrollen
              med 420 nya tjänster som man också har decentraliserat mycket
              kraftigt.
            </seg>
            <seg n="781cbc8e">
              Nu går man vidare, och jag menar att det inte är riksdagens uppgift
              och inte heller regeringens uppgift att styra hur man ska göra
              detta.
            </seg>
            <seg n="ec906b32">
              Fru talman! Jag blev vid något tillfälle erbjuden att ingå i
              Skatteverkets styrelse. Jag tackade bestämt nej till detta för
              om man sitter i skatteutskottet kan man inte också sitta i Skatteverkets
              styrelse. Man måste skilja på de här uppgifterna. Det är samma
              sak som att finansministern måste förstå att Skatteverkets och
              även Tullverkets verksamheter i huvudsak måste styras av generaldirektörerna
              själva.
            </seg>
            <seg n="0a94d17e">
              Inom skatteutskottet jag vill få det fört till protokollet har
              vi gjort en lång rad resor för att titta på hur Skatteverket fungerar.
              Vi har också inför varje beslut om budgeten det har skett under
              Arne Kjörnsbergs och Susanne Ebersteins och nu Lennart Hedquists
              ledning bjudit in Skatteverkets generaldirektör och de medarbetare
              som han vill ha för att de ska få redovisa för utskottet, utan
              att regeringen är närvarande, vilka överväganden de gör i olika
              avseenden. Det gäller effektivitet och brister i det hela. Och
              så har vi tagit ställning till detta.
            </seg>
            <seg n="983d45a1">
              Jag har själv tagit initiativ till att samma ordning skulle införas
              från i år när det gäller Tullverket, och Karin Starrin, generaldirektören,
              var där innan vi beslutade om det.
            </seg>
            <seg n="673a5c66">
              Vi har också beslutat om en lång rad resor. Vi har varit inte
              bara i Solna, Sundsvall, Borås, Göteborg och Ludvika. Vi kommer
              också, fru talman, att under den här perioden, närmast den 911
              september, att åka till Malmö och Karlskrona för att titta där
              och också till Helsingfors. Jag tror att den internationella verksamheten
              inom skattekontrollen är otroligt viktig.
            </seg>
          </u>
          <note type="speaker" n="6744d4da">
            Anf. 36 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-40e85368a0271ce4-0" n="b50d9012">
            <seg n="06351eb2">
              Fru talman! Jag vill börja med att säga att Anders Borg inte
              lägger sig i hur Skatteverket organiseras. Anders Borg står på
              Skatteverkets sida när det gäller effektivitet. Anders Borg står
              på den sidan där han inte lägger sig i, där det inte förekommer
              ett uns av tanke när det gäller regionalpolitik.
            </seg>
            <seg n="76f223d7">
              Det finns en ganska stor tystnad inom Skatteverket. Jag ska försöka
              att visa hur den tystnaden yttrar sig.
            </seg>
            <seg n="c3c188a5">
              Regionskattechefen försökte personligen förbjuda mig att besöka
              de nedläggningshotade skattekontoren i Ljusdal, Bollnäs och Sandviken.
              Även generaldirektören tyckte att jag kunde vänta med mitt besök.
              Man tyckte inte att vi riksdagsledamöter skulle bilda opinion
              kring Skatteverket. Jag vill ha en kommentar från finansministern
              till detta.
            </seg>
            <seg n="80a1e970">
              Man har inte heller på något vis involverat kommunerna i detta.
              Tänk på alla fina ambitioner som finns i kommunerna! De vill förbättra
              sitt företagsklimat, försöker locka till sig företagsamhet och
              försöker växa.
            </seg>
            <seg n="51e7af9c">
              Men i det förslag som Anders Borg inte har minsta synpunkt på
              är det riktat till tillväxtkommunerna. Det är där fältarbetet
              ska ske bland företagen. Det är där förstärkningarna sker. Men
              vad händer i Ljusdal, i denna utmärkta kommun som slåss dagligen
              för att kunna förbättra sin situation när det gäller företagsamhet,
              eller varför inte i Bollnäs? De är fullständigt dränerade på kvalificerade
              arbeten och likaså Sandviken.
            </seg>
            <seg n="2220f856">
              Klyftorna ökar mellan stark och svag region. Anders Borg har
              inga synpunkter. Han tycker att det är alldeles utmärkt att man
              har en måttstock som säger att ett kontor ska få finnas om det
              är minst 100 medarbetare. Låt oss konstatera att Anders Borg och
              Moderaterna står för koncentration.
            </seg>
            <seg n="c4d5695b">
              Anders Borg tycker att det är jättebra att kommuner med mindre
              än 11 000 invånare inte ens ska få ett servicekontor. Han har
              inga synpunkter på det heller.
            </seg>
            <seg n="f0b47225">
              Ett effektivt skatteverk är, som sagt, argumentet. Det har vi
              hört Gunnar Andrén säga. Men det finns en annan syn som en finansminister
              rimligen borde lägga på detta. Det är hur det påverkar samhället.
              Annars kan vi väl effektivisera så enormt att vi flyttar allt
              till Helsingfors, nu när Anders Borg har flyttat över stora förmögenheter.
              Kom och flytta från Norrlandslänen till Helsingfors! Han öser
              över miljoner i skattesänkningar åt folk som bor här nere. Nu
              ökar han klyftorna regionalt genom att inte bry sig alls. När
              det gäller regionalpolitik, lägg ihop detta med Försäkringskassan
              och arbetsförmedlingen!
            </seg>
            <seg n="4199b518">
              Hur blir det nu i Hofors? Blir det ett servicekontor? Nej, säger
              Skatteverket. Vi är inte intresserade.
            </seg>
            <seg n="11700c9f">
              Det blir ett servicekontor i Sandviken med nästan 40 000 invånare.
              Anders Borg tycker att det är bra, för effektiviteten är viktigare
              än regionalpolitiken. Det finns ett undantag i det här. Man säger
              att Söderhamn må man väl tänka regionalpolitiskt på. Då frågar
              jag mig: Varför Söderhamn? Varför inte Ljusdal? Varför inte Bollnäs?
            </seg>
            <seg n="1027bc29">
              Det blir skevt, Anders Borg. Jag har hört andra statsråd stå
              här, när det gäller Försäkringskassans organisation till exempel,
              och hänvisa till att vi riksdagsledamöter får springa till någon
              styrelse och fråga vad man tänker göra. Var finns den regionalpolitiska
              tanken?
            </seg>
            <seg n="b5607766">
              Eller har det inte ett dugg med regionalpolitik och service att
              göra till kommuner som kämpar i vardagen? Jag vill ha svar på
              det också, men först vill jag ha en kommentar till att Skatteverket
              inte tyckte att riksdagsledamöter skulle behöva besöka de här
              skattekontoren. Det är anmärkningsvärt.
            </seg>
          </u>
          <note type="speaker" n="d1dfb2b8">
            Anf. 37 Finansminister ANDERS BORG (m):
          </note>
          <u who="unknown" xml:id="i-4855da721e82f357-16" n="fa00cbd4">
            <seg n="358e66e4">
              Fru talman! Låt mig till att börja med konstatera att de frågor
              som Hultqvist, Kvarnström, Andrén och Pärssinen reser är av stor
              vikt. Att hantera offentlig förvaltning är komplicerat. Det är
              ingen slump att den socialdemokratiska regeringen har valt att
              gå mot enhetsmyndigheter, både när det gäller försäkringskassa
              och skatteverk. Vi vill ha en offentlig förvaltning som präglas
              av rättssäkerhet, service och effektivitet. Det är de mål som
              den tidigare regeringen och den nuvarande regeringen har för den
              offentliga förvaltningen.
            </seg>
            <seg n="daf8afcd">
              Men låt mig också konstatera att servicen i glesbygden inte är
              vad den är i storstadsområden. Man har inte lika mycket butiker.
              Det finns inte biografer. Det handlar om servicen i det offentliga.
              Vi talar om skattekontor. Det finns avsevärt mer problematiska
              exempel där både barnomsorg och skolor riskerar att stängas i
              någon typ av koncentrationstendens.
            </seg>
            <seg n="a1957218">
              Det är naturligtvis något som är djupt bekymmersamt för de människor
              som bor på de orterna. Det känner jag en väldigt stor respekt
              för och förståelse för. Jag bor själv på en sådan ort. Det är
              det samhälle jag lever i med min familj i min vardag. Så jag känner
              naturligtvis respekt för dem som känner oro för den service de
              får i små orter när det finns en allmän koncentrationstendens.
            </seg>
            <seg n="1a726ba6">
              Jag har också stor respekt för det jag har sett i tidningarna
              om det initiativ som Raimo Pärssinen har tagit när det gäller
              enskilda människor som i den här processen är med i omstruktureringar.
              Vi ska ha klart för oss när vi pratar om dynamik och flexibilitet
              i det svenska samhället att för de människor som är med om de
              här omstruktureringarna handlar det om sorg, oro, frustration
              och en känsla av att man inte får göra sin röst hörd. Det tror
              jag är sant om det gäller Ericsson i Norrköping eller om det gäller
              Skatteverket i Avesta. Vi har ett gemensamt ansvar och former
              för att ta ett samhällsansvar när det sker omstruktureringar.
              Det ska statliga myndigheter såväl som privata företag uppfylla.
            </seg>
            <seg n="c616e5dd">
              Det är naturligtvis viktigt att riksdagsledamöter, om det gäller
              Ericsson eller Skatteverket, noggrant följer detta och övervakar
              det så att både företag, myndigheter, och kommuner för den delen,
              känner att de har ögonen på sig. Våra offentliga institutioner
              ska föregå med gott exempel. Företagen ska också göra sitt. Men
              de offentliga institutionerna ska i omstruktureringar agera som
              det föredöme de ska vara.
            </seg>
            <seg n="9495892c">
              Vi har gått över till enhetsverk och under en lång tid gett myndigheterna
              en större självständighet. Effektivitet, rättssäkerhet och service
              förutsätter att de olika verken sköter sig väl. Jag tänker inte
              tillhöra dem som i någon allmän populism skäller på Skatteverket.
              Så länge vi ska ha en välfärdsstat är Skatteverket en nödvändig
              institution.
            </seg>
            <seg n="9730622b">
              Det åligger mig och Sveriges riksdags ledamöter att försvara
              och upprätthålla legitimiteten för våra myndigheter och verk.
              Skatteverket utsätts ofta för att ta ansvar för de tuffa beslut
              som politiker ibland har fattat. Det är inte en alldeles enkel
              verksamhet. Den nuvarande ledningen har lagt väldigt stor vikt
              vid att det ska vara enklare att göra rätt och svårare att göra
              fel och vid att medborgarna ska få en god service. Det är något
              som jag naturligtvis tycker är positivt.
            </seg>
            <seg n="68d86286">
              Jag kan inte kommentera enskildheter i en omstrukturering av
              ett helt verk och en hel myndighet. Jag tror att vi alla som har
              följt verksamheter, om det så är arbetsförmedling, försäkringskassa
              eller skatteverk, vet att så är fallet. Däremot ska en god service
              tillhandahållas medborgarna.
            </seg>
            <seg n="acb17817">
              Om jag har förstått Skatteverket rätt ska de framöver finnas
              på fler orter i Sverige än de i dag finns på. Det ska naturligtvis
              inte vara något grundläggande utvärderingskriterium. Kriteriet
              ska vara att medborgare i hela Sverige upplever att de får en
              god service, att de betalar våra ofta betungande skatter men med
              minsta möjliga besvär och med minsta möjliga krångel. Det är det
              som måste vara styrande för Skatteverket.
            </seg>
          </u>
          <note type="speaker" n="3d1dca43">
            Anf. 38 PETER HULTQVIST (s):
          </note>
          <u who="peter_hultqvist_c9866b" xml:id="i-c427741038a8bcb6-0" n="db63c384" next="i-717f0dfefd356e0f-0">
            <seg n="12e4fd1d">
              Fru talman! Varken Andrén eller Borg närmar sig de konkreta frågor
              det här handlar om. De pratar i allmänna ordalag. Andrén befinner
              sig till och med längre från den här verkligheten än vad Borg
              gör. Han lyckas hålla ett anförande utan ett ord om den dåliga
              förankringen eller om risken för dålig service. Han talar inte
              om det. Han sysslar med helt andra frågor. Är det politik vid
              sidan av verkligheten ni håller på med?
            </seg>
            <seg n="b6ccad35">
              Som riksdagsledamot har man full rätt att ställa krav på att
              ministern ska kunna ha en uppfattning om servicenivån som är lite
              djupare än att han har fått några indikationer från Skatteverket
              på att de strävar efter detta.
            </seg>
            <seg n="a2c1047c">
              Nu står Skatteverket inför en stor förändring, och nu reses farhågor
              i hela organisationen för att man inte klarar en rimlig servicenivå.
              Exempelvis i Borlänge, som inte direkt är någon glesbygd med sina
              nära 50 000 invånare, ska man i fortsättningen ha en till tre
              personer som ska stå för hela servicen. Är det ett rimligt och
              realistiskt perspektiv? I varje fall bedömer inte de som jag har
              varit i kontakt med och som jobbar på den här enheten det på det
              sättet.
            </seg>
          </u>
          <note n="99af67a6">
            I samband med den förhandling som föregick beslutet hade man
            följande punkter.
          </note>
          <u who="peter_hultqvist_c9866b" xml:id="i-717f0dfefd356e0f-0" n="db63c384" prev="i-c427741038a8bcb6-0">
            <seg n="1c663a89">
              Jag tror att min erfarenhet av förändringsarbete är någorlunda
              hyfsad efter många år i kommunal verksamhet. Utan en bred förankring
              i en organisation och utan att det finns välmotiverade medarbetare
              som tror på den inriktning som man har angett är det svårt att
              nå de resultat man eftersträvar. Även de mest välmotiverade och
              välgenomtänkta förändringar kan gå fullständigt i stöpet om man
              inte har en förankring.
            </seg>
            <seg n="a1f2cf90">
              Därför går det inte bara att gömma sig bakom allmänna resonemang
              och säga att det här får Skatteverkets ledning klara ut. Jag upprepar:
              Jag säger inte att finansministern ska ministerstyra. Men även
              finansministern har ett ansvar för att intressera sig för hur
              det här slår mot servicen för allmänheten och för hur det här
              kommer att falla ut i praktiken. Då måste man också som minister
              informera sig grundligt om läget och göra bedömningar utifrån
              det.
            </seg>
            <seg n="a61d363f">
              Är det rimligt att oavsett vilka inriktningsmål vi har satt upp
              från regerings och riksdags sida genomföra organisatoriska förändringar
              som bär det forcerade hastverkets prägel? Det är så det här upplevs.
            </seg>
          </u>
          <note type="speaker" n="371dc128">
            Anf. 39 KURT KVARNSTRÖM (s):
          </note>
          <u who="kurt_kvarnstrom_4cf575" xml:id="i-cec0e0f85627b7fa-1" n="5afffa6b" next="i-caffc1968420f0de-1">
            <seg n="c54a3899">
              Fru talman! Detta är en debatt som inte innehåller så många frågor
              och inte heller alltför många svar, vill jag påstå.
            </seg>
            <seg n="d54706d5">
              Jag efterlyste en sak som jag tyckte var viktig analysen av servicen
              till allmänheten. I den information jag har försökt ta till mig
              har jag inte kunnat upptäcka någon form av analys när det gäller
              just servicefrågorna.
            </seg>
            <seg n="0852aecd">
              Jag ställer frågan igen till Anders Borg: Finns det egentligen
              någon analys när det gäller servicefrågorna ur allmänhetens synpunkt?
              Det är väl ändå det som regeringen måste ha ett visst ansvar för.
              Man måste uppfylla den delen, för serviceaspekten är viktig.
            </seg>
            <seg n="f8356ff7">
              Den andra aspekten är möjligheten att utföra olika arbetsuppgifter.
              Det finns stora möjligheter. Jag nämnde Avesta som ett exempel.
              Där har man under flera år varit Helsingfors behjälplig när Helsingfors
              inte har hunnit med sitt arbete. Man har haft trångt på arbetsmarknaden.
              Det är tiotusentals självdeklarationer som under årens lopp har
              hanterats och bearbetats i Avesta. Den tekniska möjligheten är
              alltså fullt utbyggd i dag, men det tar man ingen som helst hänsyn
              till.
            </seg>
            <seg n="d1b4f6a1">
              Jag har en klar uppfattning om att riksdagen har en stark vilja
              att ta de regionalpolitiska hänsynen när man gör förändringar.
              Då borde staten på något sätt gå i spetsen för det. Om inte jag
              är alldeles fel underrättad har de flesta myndigheter inskrivet
              i sina utgångspunkter att ta regionalpolitiska hänsyn när de organiserar
              om sin verksamhet. Var finns de ställningstagandena i Skatteverkets
              och Försäkringskassans med fleras ställningstaganden? Detta är
              de frågor jag vill ställa.
            </seg>
          </u>
          <note n="12858737">
            Anf. 40 GUNNAR ANDRÉN (fp):
          </note>
          <u who="kurt_kvarnstrom_4cf575" xml:id="i-caffc1968420f0de-1" n="5afffa6b" prev="i-cec0e0f85627b7fa-1">
            <seg n="644ce95b">
              Fru talman! Vad vi nu hör här är ett våldsamt angrepp från Socialdemokraterna
              på enhetsmyndighetssystemet, som de själva införde med vårt stöd
              förra mandatperioden. Det var ju så här det var tänkt! Om ni ska
              vara konsekventa nu måste ni nästa gång lägga fram ett förslag
              om att man ska återgå till de 24 olika myndigheterna.
            </seg>
            <seg n="85b39c93">
              Nu kan man ringa ett enda nummer i hela landet och få samma service.
              Det har lett till en del andra saker. Skatteverkets effektivitet
              har gjort så att man i Härnösand inte långt ifrån där fru talmannen
              kommer ifrån har tvingats minska personalen eftersom frågorna
              dirigeras på andra sätt.
            </seg>
            <seg n="9fe59fb3">
              Nej, fru talman, det är bra att vi har en så decentraliserad
              ordning i Skatteverket att till exempel hela punktskattekontrollen
              ligger i Dalarna i Ludvika. Detta inkluderar reklamskatten, där
              man får in 1 procent av hela skatteintäkterna i Ludvika men använder
              10 procent av resurserna. Det anser jag och Riksrevisionen inte
              vara riktigt bra. Men regeringen får väl ta ställning till om
              det är klokt att stödja sysselsättningen i Ludvika.
            </seg>
            <seg n="a48a3002">
              Det viktiga är att vi skickar ut just det som Kurt Kvarnström
              var inne på, nämligen att använda ny teknik så att man kan decentralisera
              det som inte behöver ligga i Helsingfors ut i landet. Jag menar
              att Riksskatteverket och Skatteverket har varit bra på detta.
            </seg>
            <seg n="de554529">
              Tyvärr har vi inte kunnat se exakt samma utveckling när det gäller
              andra saker som är ännu angelägnare för allmänheten, nämligen
              polisen och sjukvården.
            </seg>
          </u>
          <note type="speaker" n="badd2460">
            Anf. 41 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-40e85368a0271ce4-1" n="b50d9012">
            <seg n="4eb1405b">
              Fru talman! Vi hörde nyss Anders Borg jämföra skattekontor med
              biografer som försvinner som ett exempel. Han bor själv i en sådan
              kommun, säger han. Samtidigt har inte finansministern några synpunkter,
              utan han tycker att det är bra att skattekontoren stärks inom
              storstadsområdena. Fältarbetet kommer att öka ännu mer. Samtidigt
              raderar man ut kontoren i Ljusdal, Bollnäs och Sandviken. Detta
              ska ersättas av en fältorganisation.
            </seg>
            <seg n="23bb3095">
              När jag har träffat både chefer och anställda har de funderat
              på hur servicekontoret verkligen ska kunna uppnå samma service
              som finns i dag. När till exempel Ljusdal vill utveckla sitt företagsklimat
              varför har då inte Skatteverket resonerat med Ljusdals kommun
              om hur man kan förbättra sin näringslivsverksamhet?
            </seg>
            <seg n="4b53beb1">
              Kan finansministern här i kammaren rakt över disk säga att han
              är intresserad av att lyssna på kommunernas synpunkter och idéer,
              som faktiskt handlar om hur man utvecklar i stället för avvecklar
              Skatteverkets roll i företagsamheten?
            </seg>
            <seg n="3e13b01c">
              Skatteverket är uppenbarligen inte intresserat av att lyssna.
              Man har inte heller det uppdraget. Anders Borg har tydligen inte
              ett regionalpolitiskt uppdrag. Han försöker bara effektivisera
              utan att se vad som händer. Det här betyder fortfarande bara att
              fler verksamheter töms och dräneras och flyttas ut från inlandet
              till tillväxtområdena. Det är fortfarande så att Anders Borg och
              Moderaterna står för att öka klyftorna. Det är de rika områdena
              som ska gynnas och det är de områden som har sämre förutsättningar
              som ska missgynnas. Ställer Anders Borg upp på en uppvaktning
              från dessa kommuner?
            </seg>
          </u>
          <note type="speaker" n="5b3b1d90">
            Anf. 42 Finansminister ANDERS BORG (m):
          </note>
          <u who="unknown" xml:id="i-4855da721e82f357-17" n="fa00cbd4">
            <seg n="0074fd9c">
              Fru talman! Jag tror att det i den här diskussionen med Peter
              Hultqvist, Kvarnström, Pärssinen och Andrén till viss del handlar
              om partipolitik. Pärssinens avslutning här om min ambition att
              öka klyftorna till exempel får väl hamna i den divisionen.
            </seg>
            <seg n="561812f0">
              Det handlar också om en mer naturlig diskussion om en avvägning
              som jag tror att det är bra att vi har. Vi har olika mål, och
              olika avvägningar måste göras under en svår omstruktureringsfas.
              Det handlar om personalens intressen. Man kan säga att det inte
              går att göra en omstrukturering utan förankring och motiverade
              medarbetare på det sätt som Peter Hultqvist nämner.
            </seg>
            <seg n="b09d9172">
              Men det är också så att man om en verksamhet drar ned i omfattning
              inte kan förankra och motivera människor som drabbas av detta.
              Det är ändå komplicerat och smärtsamt för dem som drabbas. Det
              tror jag att vi i grunden ska känna respekt för och också se som
              ett viktigt skäl till att vi vill ha en ordnad form för omstruktureringen
              på svensk arbetsmarknad.
            </seg>
            <seg n="2403408c">
              Samma sak gäller naturligtvis avvägningen mellan regional rättvisa
              och våra övergripande mål om effektivitet och rättssäkerhet. Den
              här diskussionen skulle kanske inte just den här uppsättningen
              av riksdagsmän men en annan uppsättning av riksdagsmän av annan
              partifärg ha kunnat föra med Pär Nuder. Det är en naturlig avvägning
              att se att det finns ett starkt intresse hos den här regeringen
              och hos flera av partierna i riksdagen för att man ska ha en god
              service i glesbygden.
            </seg>
            <seg n="889c6bc0">
              Men samtidigt har vi en ordning för hur vi styr våra verk och
              myndigheter. Den bygger naturligtvis på att myndigheter styrs
              via lagar och förordningar och på att vi i regleringsbrev ger
              dem direktiv, inte på att jag i talarstolen allmänt anlägger synpunkter
              på hur de gör med inriktningen på sin verksamhet.
            </seg>
            <seg n="836875f1">
              Vi ska ha självständiga myndigheter. Det är en oerhört viktig
              del av den svenska förvaltningsmodellen, och den tänker jag respektera.
              Jag tänker inte se det som min uppgift att detaljstyra myndigheterna.
              Däremot ska vi naturligtvis ha en god utvärdering av verksamheten.
              Vi ska ha en resultatutvärdering. Det ska vara så att de kan uppvisa
              rättssäkerhet, effektivitet och också en god service till medborgarna.
              Det ska vi naturligtvis göra med Skatteverket precis som med Arbetsmarknadsstyrelsen,
              Försäkringskassan eller någon annan myndighet.
            </seg>
            <seg n="c59b5fb0">
              Regeringens ansvar är alltså att fastlägga ramverket och att
              utvärdera och följa upp men också, om det behövs, ändra på ramverket.
              Jag är inte säker på att vi i det här fallet är i den situationen.
            </seg>
            <seg n="264efdef">
              Givetvis gäller det regionala ansvaret även Skatteverket som
              ju är en av de myndigheter som av riksdagen ålagts ett särskilt
              ansvar för ett antal orter. Det är också så att de själva vill
              ha en förankring via servicekontoren och totalt sett på fler orter
              i framtiden än de har i dag. Jag tycker att det är naturligt att
              det beslutet ligger på myndigheterna.
            </seg>
            <seg n="8fe35b72">
              Vi kommer naturligtvis att noga följa utvecklingen precis som
              Hultqvist, Kvarnström och Pärssinen kommer att göra detta för
              att säkerställa att det vid en komplicerad avvägning mellan nationalstatens
              intresse av rättssäkerhet och effektivitet och ett starkt regionalt
              intresse är en rimlig avvägning.
            </seg>
            <seg n="efb38b35">
              Låt mig återigen understryka att jag har stor respekt för att
              de människor som upplever detta och som får delta i de här omstruktureringarna
              själva känner att det är bekymmersamt. Det är säkert så att allting
              i sådana här processer, vare sig det är hos Ericsson eller det
              är på Skatteverket, sköts perfekt. Det ska vi ha respekt för,
              och det ska vi följa, utvärdera och följa upp i den meningen att
              alla myndigheter, precis som alla företag, ska veta att allmänheten
              har blicken fästad på dem.
            </seg>
            <seg n="40730b0c">
              Vi har ett ansvar för hur vi i olika skeden hanterar människor
              även när det gäller tuffa omstruktureringar.
            </seg>
          </u>
          <note type="speaker" n="148deb6f">
            Anf. 43 PETER HULTQVIST (s):
          </note>
          <u who="peter_hultqvist_c9866b" xml:id="i-81b83dcec17f48ad-1" n="db63c384">
            <seg n="7e9329be">
              Fru talman! Gunnar Andrén, stå inte här och hitta på saker! Det
              är inte så att det har tänkts något i någon socialdemokratisk
              regering kring att det ska inrättas ett antal servicekontor över
              hela landet och att det här sedan ska struktureras om. Inte heller
              är några sådana beslut fattade i riksdagen.
            </seg>
            <seg n="5e1e277f">
              Det här togs i maj på ett strategimöte med Skatteverkets ledning.
              Stå liksom inte här och fördunkla i väg frågan! Vi ska prata om
              det som är konkret och vad det här handlar om utan dimridåer.
              Det tycker jag är viktigt.
            </seg>
            <seg n="1fe5c5da">
              Vi ska inte minska vår roll som politiker. Om servicen upplevs
              som hotad är det fullt berättigat att stå i denna kammare och
              ta upp det perspektivet, framföra det till finansministern och
              till och med kräva av finansministern att han kanske intresserar
              sig för frågan, följer den noga och kanske på olika sätt verkar
              för att det inte blir nämnda effekter.
            </seg>
            <seg n="2fe12048">
              Nu är det så att man till och med i hela Skatteverkets organisation
              funderar på om servicenivån till allmänheten kommer att hålla.
              Servicen är ju det primära uppdraget. Man har rätt att ha synpunkter
              på detta.
            </seg>
            <seg n="6cdb1374">
              Vidare tycker jag att de fackliga organisationernas, ST:s och
              Sacos, synpunkter som jag här redogjort för är välmotiverade.
              Det är ingenting som man bara i allmänna ordalag ska respektera
              och säga att man förstår. Kanske är det så att de i många stycken
              har rätt i sak. Kanske är det till och med så att man skulle tänka
              tanken på det här med att testa servicekontor och se om de fungerar
              ordentligt.
            </seg>
            <seg n="84eae8de">
              Först kunde man testa det på ett antal ställen. Möjligen har
              man då goda exempel om det fungerar på ett bra sätt. Kanske är
              det en smartare strategi än att slå till som en blixt från klar
              himmel allt över en natt. Det kan till och med vara så att den
              metoden, den ledningsfilosofin, i sammanhanget gör att Skatteverkets
              ledning så småningom inte når upp till sina högt ställda förutsättningar.
            </seg>
          </u>
          <note type="speaker" n="4e8774ed">
            Anf. 44 Finansminister ANDERS BORG (m):
          </note>
          <u who="unknown" xml:id="i-4855da721e82f357-18" n="fa00cbd4">
            <seg n="a676c0d0">
              Fru talman! Låt mig vara tydlig om detta. Vi ska naturligtvis
              följa det här, och det är naturligtvis en legitim uppgift för
              riksdagsledamöter från olika delar av landet att försvara de regionala
              intressen som de företräder. Jag tycker att det är en självklarhet.
            </seg>
            <seg n="ffed8da1">
              Jag tror inte att Peter Hultqvist uppfattar det som att jag har
              en annan synpunkt i det avseendet. Men för mig som ansvarig minister
              är det också mitt ansvar att försvara att vår myndighetsstyrning
              bygger på lagar, förordningar och regleringsbrev och på att vi
              följer upp och kontrollerar resultaten. Är resultaten inte goda
              ska vi vidta generella åtgärder. Jag ska inte stå här och ha synpunkter
              på vare sig Avesta eller Mora. Det är inte min roll som minister,
              utan sådana beslut ligger på Skatteverket.
            </seg>
            <seg n="8c0cb8e7">
              Låt mig också säga att vi måste vårda Skatteverkets legitimitet.
              Ska vi ha en välfärdsstat måste människor betala in sina skatter.
              Därför kan man beskriva det som att Skatteverket driver service.
              Det är rätt många av oss som när vi betalar våra skatter mer upplever
              det som skatteindrivning än som service. Jag har respekt för att
              Skatteverkets medarbetare möter människor som tycker att det tas
              ut alldeles för höga skatter.
            </seg>
            <seg n="1d11484b">
              Då är det viktigt att vi också vårdar Skatteverkets legitimitet.
              Det är precis lika viktigt att Skatteverket driver ett arbete
              där människor uppfattar att vi har skatter, skattesatser och skatteregler,
              som är rimliga och som uppfattas som legitima. Det ska vara enkelt
              att göra rätt, och det ska vara svårt att göra fel. Naturligtvis
              har regeringen där ett stort ansvar för skattereglerna, och det
              har även Skatteverket.
            </seg>
            <seg n="c4171ec2">
              Vi kommer naturligtvis att följa utvecklingen. Det kommer självfallet
              att ske en resultatutvärdering av Skatteverket precis som av alla
              andra myndigheter. Vid den kommer vi säkert att få anledning att
              också återkomma till frågan om medborgarservice, rättssäkerhet
              och regionala hänsynstaganden.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="bc3c7475">
            8 § Svar på interpellationerna 2006/07:585 och 596 om likabehandling
            av sjö- och landanställda
          </note>
          <note type="speaker" n="c1b62e04">
            Anf. 45 Finansminister ANDERS BORG (m):
          </note>
          <u who="unknown" xml:id="i-4855da721e82f357-19" n="fa00cbd4">
            <seg n="04c209d0">
              Fru talman! Krister Örnfjäder har frågat mig om jag avser att
              verka för att en skatt måste kunna upplevas som rättvis av medborgarna
              och om jag avser att ta initiativ till någon förändring så att
              de som arbetar på sjön kan få ta del av jobbavdraget.
            </seg>
            <seg n="b9d2fda9">
              Claes-Göran Brandin har frågat mig om jag avser att ge sjöfolk
              samma jobbskatteavdrag som tillfaller anställda på land och om
              jag i annat fall avser att kompensera sjöfolk för de kostnadsökningar
              de drabbas av utifrån finansieringen av jobbskatteavdraget.
            </seg>
            <seg n="565b1bc8">
              Frågorna är ställda mot bakgrund av att sjöinkomstavdraget påverkar
              själva jobbskatteavdragets storlek. Det innebär att sjömän som
              får fullt sjöinkomstavdrag i princip inte erhåller något jobbavdrag.
            </seg>
            <seg n="299f2e6a">
              Regeringen har i vårpropositionen framhållit att beredningen
              av ett andra steg i jobbskatteavdraget pågår och att det omfattar
              en översyn av befintliga regler.
            </seg>
            <seg n="574aae70">
              Inom ramen för denna översyn finns det också skäl att se över
              frågeställningen om jobbskatteavdraget för sjömän.
            </seg>
          </u>
          <note type="speaker" n="267e014a">
            Anf. 46 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-4a4e3903ce4d71ce-0" n="67446269">
            <seg n="d2073017">
              Fru talman! Till att börja med vill jag tacka finansministern
              för svaret. Jag vill också passa på att rätta till något som får
              betraktas som en felaktighet i bakgrunden till frågeställningen.
            </seg>
            <seg n="7041def2">
              Finansministern säger att frågorna är ställda mot bakgrund av
              att sjöinkomstavdraget påverkar själva jobbskatteavdragets storlek.
              Nej, så är det inte! Frågorna är ställda mot bakgrund av att alliansen
              sagt att alla som arbetar ska få ett jobbskatteavdrag.
            </seg>
            <seg n="fde19299">
              Det argumentet använde man när man sade sig ge en kompensation
              till alla som skulle få ökade kostnader på grund av att avdrag
              för fackföreningsavgifter, a-kassa och så vidare togs bort. I
              den diskussion som var då nämndes ingenting om att man skulle
              undanta en yrkeskategori. Det är det som jag tycker att man ska
              stå upp för, att man ska ge alla den rättighet som man har sagt
              att de skulle få.
            </seg>
            <seg n="1c9faf78">
              Jag blir lite besviken på svaret i sig självt. Vi hade en diskussion
              för ett par månader sedan om just det här problemet, och då fick
              vi ett besked om att man skulle återkomma. Jag trodde då att man
              skulle vara lite tydligare i den återkomsten med att säga att
              man verkligen hade för avsikt att rätta till den här felaktigheten
              i stället för att säga, som man nu har gjort, att man ska titta
              över och göra det andra steget.
            </seg>
            <seg n="75c689ce">
              Vad som kommer ut av det vet inte vi. Däremot förutsätter jag
              att finansministern i sina direktiv har pekat med hela handen
              och sagt att det här är en av de saker som vi måste rätta till.
              Om man fått ett sådant direktiv hade det inte varit speciellt
              svårt att skriva det i svaret. Men eftersom det inte står misstänker
              jag att det inte finns någon sådan klart uttalad målsättning med
              översynen. Det tycker jag är synd.
            </seg>
            <seg n="c992954c">
              Det är också synd mot bakgrund av att man i andra lägen, när
              det gäller andra yrkeskategorier och människor under andra förhållanden,
              är mycket snabbare med att gå in och säga att man ska rätta till
              och förändra det här. Jag menar att man borde kunna göra det i
              det här fallet också.
            </seg>
          </u>
          <note type="speaker" n="94886f2a">
            Anf. 47 CLAES-GÖRAN BRANDIN (s):
          </note>
          <u who="claes-goran_brandin_23d41f" xml:id="i-63e273f08a298811-0" n="aa566a7b">
            <seg n="68f2c79b">
              Fru talman! Jag får tacka för svaret, av artighetsskäl. Jag kan
              inte påstå att jag skulle vara speciellt nöjd med det.
            </seg>
            <seg n="85be1f48">
              I årets avtalsrörelse har nästan alla branscher på arbetsmarknaden
              tecknat treåriga avtal. Långa avtal är bra. Spelreglerna på arbetsmarknaden
              är fastlagda. Alla vet vad som gäller.
            </seg>
            <seg n="9dab01c3">
              Detta gäller tyvärr inte avtalet på sjöområdet. Här har man tecknat
              ett sjumånadersavtal. Det är ganska unikt, tror jag, bland arbetsmarknadens
              parter att man tecknar ett avtal på sju månader, detta med anledning
              av att alla får ta del av jobbavdraget. Oavsett vilken uppfattning
              man har om jobbavdraget finns det där. Beslutet är fattat, och
              då gäller det. Men sjöfolket står utanför.
            </seg>
            <seg n="8bf49fb1">
              Däremot omfattas sjömännen av alla de kostnadsökningar som den
              borgerliga alliansens politik för med sig: slopade avdrag för
              fackföreningsavgiften, höjda hyror på grund av regeringens politik,
              höjda trafikförsäkringspremier, höjda avgifter för arbetslöshetsförsäkringen.
              Trots detta har sjöfolket inte fått ta del av jobbavdraget. Kan
              det vara detta som kallas omvänd Robin Hood-politik?
            </seg>
            <seg n="77bd735a">
              När tänker finansministern kompensera sjöfolket, så att också
              de har möjlighet att få ett treårigt avtal?
            </seg>
            <seg n="0c8ed2af">
              Avslutningsvis: Ni moderater brukar vara noga med att säga detta
              sade vi i valrörelsen när vi attackerar er. Men varför sade ni
              inte att ni skulle införa ett jobbavdrag men att det inte kommer
              att gälla för sjömän, att det kommer att gälla för alla andra
              på arbetsmarknaden men inte för sjömännen? Det är precis vad ni
              har gjort. Ni har tagit ut en grupp människor på arbetsmarknaden
              som jobbavdraget inte ska gälla, människor som ska vara med och
              betala detta jobbavdrag men inte får någon del av det.
            </seg>
            <seg n="111f8df6">
              Finansministern måste väl ändå tycka att det är fel politik,
              om han har något hjärta.
            </seg>
          </u>
          <note type="speaker" n="2bb4ab75">
            Anf. 48 Finansminister ANDERS BORG (m):
          </note>
          <u who="unknown" xml:id="i-4855da721e82f357-20" n="fa00cbd4">
            <seg n="7d85d051">
              Fru talman! Jag har inte så stora svårigheter med Örnfjäders
              och Brandins synpunkter. Det är naturligtvis bra att vi får långa
              avtal på svensk arbetsmarknad. Det är naturligtvis bra att parterna
              vet vad som gäller. Jag är också glad över att ett par socialdemokrater
              så tydligt tar ställning för att vi ska uppmuntra arbete i alla
              grupper, inklusive sjöfolket. Jag har stor respekt för dessa synpunkter.
            </seg>
            <seg n="ce65e409">
              Vi har naturligtvis anledning att överväga utformningen av jobbavdraget
              i det här avseendet. Det är inte så att alla våra förslag är perfekta
              och av Gud givna, utan vi har alltid anledning att se över detta.
            </seg>
            <seg n="08c842b7">
              Jag kan nog vara lite tydligare än vad jag har varit. Det var
              en bra formulering som Örnfjäder hade, att rätta till och förändra.
              Det bör vara ledorden när vi presenterar det andra steget i jobbavdraget
              och hur vi ska hantera den frågan. Om det sedan betyder att alla
              är nöjda efteråt eller om vi ska återkomma i den här diskussionen
              får vi se.
            </seg>
            <seg n="227c137f">
              Ambitionen är, som jag har sagt här i riksdagen tidigare och
              som jag gärna upprepar, att det ska löna sig att arbeta för alla.
              Detta gäller naturligtvis också sjöfolk. Sedan kan vi ha en lång
              diskussion om de historiska orsakerna till att vi har sjöavdrag
              och huruvida de är rimliga i dagens samhälle, men det är en annan
              diskussion.
            </seg>
            <seg n="db552001">
              Jag har stor respekt för synpunkterna. Vi ska naturligtvis lyssna
              till dem och ta dem i starkt beaktande när vi återkommer med ett
              förslag om ett andra steg i jobbavdraget.
            </seg>
          </u>
          <note type="speaker" n="3a5b9236">
            Anf. 49 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-4a4e3903ce4d71ce-1" n="67446269">
            <seg n="6292560f">
              Fru talman! Det är mycket glädjande. I det svaret räknar jag
              då in att vi kommer att få se något resultat, förhoppningsvis
              redan i samband med den budget som finansministern kommer att
              presentera om ett par månader.
            </seg>
            <seg n="92a8c38f">
              I fråga om arbetsmodell tycker jag att finansministern ska dra
              lärdom av sig själv och använda sig av det arbetssätt som användes
              i Finansdepartementet när det gällde att rätta till en annan situation
              jag säger inte felaktighet, på grund av att jag tycker att själva
              grundförslaget var fel nämligen den rabatt som skulle införas
              på betald städning.
            </seg>
            <seg n="2627e396">
              Där har man tydligen från finansministerns och Finansdepartementets
              sida gått in och gjort en komplettering till den lagstiftningen
              som ska innebära att personer som får städning som en skattepliktig
              löneförmån också ska kunna ta del av regeringens förslag om skattelättnader
              för hushållsarbete. Där upptäckte man en situation och var väldigt
              snabb att komplettera själva lagstiftningen.
            </seg>
            <seg n="a09828b5">
              Jag gillar inte förslaget i grund och botten, men snabbheten
              att rätta till någonting som man betraktar som en felaktighet
              kan alltså användas som modell även i det här fallet. Då behöver
              man inte dra ut på tiden speciellt länge. Klarar man av det här
              så fort som man gjorde tidigare bör inte det problem som vi här
              har diskuterat ta speciellt mycket längre tid, utan det skulle
              man nog kunna klara av ganska snart.
            </seg>
          </u>
          <note type="speaker" n="c2a99b04">
            Anf. 50 CLAES-GÖRAN BRANDIN (s):
          </note>
          <u who="claes-goran_brandin_23d41f" xml:id="i-63e273f08a298811-1" n="aa566a7b">
            <seg n="0d734395">
              Fru talman! Jag tycker också att det är positivt att finansministern
              lättar lite grann på oket och känner att det här kanske inte var
              riktigt rätt.
            </seg>
            <seg n="a5023525">
              Den här konstruktionen gör ju att en förändring där sjömännen
              omfattas av jobbskatteavdraget skulle vara statsfinansiellt neutral,
              eftersom sjöfartsstödet till redarna då skulle minska. Redarna
              får i dag tillbaka preliminärskatten från de ombordanställda,
              och om de ombordanställda omfattas av jobbavdraget minskar följaktligen
              preliminärskatten. Ett jobbavdrag till sjöss drabbar inte statskassan.
            </seg>
            <seg n="8f24a278">
              Det är lite frustrerande när man för ut jag säger inte att det
              är finansministern som gör det att sjömän inte betalar skatt.
              Sjömän betalar skatt.
            </seg>
            <seg n="92131241">
              Om vi nu skulle införa ett jobbavdrag för sjömän och de också
              skulle kompenseras för de kostnadsökningar som alla sjömän får
              vara med och betala, skulle det inte kosta statskassan någonting.
              Det är väl ganska unikt, och det tror jag inte sker på de andra
              områdena. Därför hoppas jag innerligt väl att det ganska snart
              kommer ett förslag på hur man ska hantera jobbavdraget för sjömän,
              så att de återigen kan sätta sig vid förhandlingsbordet och precis
              som alla andra parter på arbetsmarknaden använda sig av långvariga
              avtal.
            </seg>
          </u>
          <note type="speaker" n="17861b88">
            Anf. 51 Finansminister ANDERS BORG (m):
          </note>
          <u who="unknown" xml:id="i-4855da721e82f357-21" n="fa00cbd4">
            <seg n="601ede70">
              Fru talman! Jag kan bara välkomna Örnfjäders och Brandins inlägg
              här.
            </seg>
            <seg n="bd075104">
              Vi ska återkomma med ett förslag om ett andra steg i jobbskatteavdraget,
              och det ska naturligtvis beredas på sedvanligt sätt med departementspromemorior
              och vad det nu kan handla om så att vi uppfyller grundlagens krav.
              I samband med att vi gör det det har vi sagt tidigare och det
              kan jag upprepa har vi anledning att se över den här frågan, inte
              minst i ljuset av de synpunkter Örnfjäder och Brandin framhåller.
            </seg>
            <seg n="8551d5f1">
              Vi får säkert anledning att återkomma i ärendet vid ytterligare
              tillfällen. Jag har mycket svårt att tro att vi någonsin kommer
              att göra skattesänkningsförslag som fullt ut tillfredsställer
              alla, så vi får säkert anledning att återkomma, men ambitionen
              är att vi ska hitta en bra lösning på detta.
            </seg>
          </u>
          <note type="speaker" n="eaa34d3a">
            Anf. 52 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-4a4e3903ce4d71ce-2" n="67446269">
            <seg n="8089a30a">
              Fru talman! Som jag tidigare sade tolkar jag svaret som att vi
              kommer att få ett positivt besked. Jag får väl anledning att återkomma
              i samband med att budgeten presenteras i september, för där hoppas
              jag att det ska finnas ett positivt förslag.
            </seg>
          </u>
          <note type="speaker" n="2fa47285">
            Anf. 53 CLAES-GÖRAN BRANDIN (s):
          </note>
          <u who="claes-goran_brandin_23d41f" xml:id="i-63e273f08a298811-2" n="aa566a7b">
            <seg n="855b6c73">
              Fru talman! Jag lovar också att jag ska vara med och granska
              och se vad som skrivs.
            </seg>
            <seg n="a14c39b0">
              Detta besked lugnar mig lite grann. Det har ändå funnits en fjäril
              i magen av tanken, som jag hoppas aldrig ska bli sann, att det
              här skulle vara ett sätt för den borgerliga alliansen med Moderaterna
              i spetsen att skrota det sjöfartsstöd som vi allihop här i kammaren,
              utom Moderaterna, har varit med och genomfört. De flesta av Moderaterna
              närvarade inte när vi fattade beslutet 2001.
            </seg>
            <seg n="a89bd19d">
              Men detta besked lugnar mig, och jag hoppas att jag ska kunna
              sova gott och ha en trevlig sommar. Det önskar jag också finansministern.
            </seg>
          </u>
          <note type="speaker" n="3ed393b5">
            Anf. 54 Finansminister ANDERS BORG (m):
          </note>
          <u who="unknown" xml:id="i-4855da721e82f357-22" n="fa00cbd4">
            <seg n="4a0f7a5e">
              Fru talman! Jag vill gärna instämma i Örnfjäders och Brandins
              synpunkter och framhålla att vi får hoppas att detta blir en örnfjäder
              i hatten för oss alla.
            </seg>
            <seg n="a4876444">
              Jag önskar er en god sommar.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="2d096f54">
            9 § Svar på interpellation 2006/07:569 om resurser till forskningsprogrammet
            Forska och väx
          </note>
          <note type="speaker" n="ed9c03ad">
            Anf. 55 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-0" n="9f12bff3">
            <seg n="75722314">
              Fru talman! Karin Åström har frågat mig dels vilka överväganden
              som legat till grund för mitt beslut att inte tillföra Forska
              och väx några resurser för innevarande år, dels vilka konsekvenser
              jag bedömer att omfördelningen av 50 miljoner inom Vinnovas anslag
              fått för övriga industrinära forskningsprogram.
            </seg>
            <seg n="ed709263">
              Jag vill inledningsvis framhålla att regeringen har genomfört
              precis det som anfördes i näringsutskottets betänkande med anledning
              av budgetpropositionen för 2007. Forska och väx finansieras tills
              vidare inom ramen för Vinnovas anslag till FoU. Och regeringen
              har återkommit till riksdagen beträffande den fortsatta finansieringen.
            </seg>
            <seg n="23f4f654">
              Regeringen genomför nu en politik som ska göra Sverige till ett
              av världens bästa länder att starta och driva företag i och som
              ska ge fler jobb. Ett antal åtgärder genomförs successivt för
              att förbättra företagens villkor, inte minst vad gäller de små
              och medelstora företagen. Dessa insatser ger ökade möjligheter
              för företagen att avsätta resurser för att satsa på till exempel
              forskning och utveckling.
            </seg>
            <seg n="dc633e4e">
              Inte desto mindre har programmet Forska och väx varit mycket
              populärt och fått stor uppmärksamhet. Det är en forsknings- och
              utvecklingssatsning som delvis nått en ny grupp, nämligen små
              och medelstora företag med ingen eller begränsad erfarenhet av
              att använda FoU i sin verksamhet. Utifrån detta har regeringen
              också föreslagit en fortsatt finansiering av programmet från och
              med 2008.
            </seg>
            <seg n="b088a899">
              Men man ska veta att bidraget också går till många små och medelstora
              företag som även skulle kunna få stöd genom andra av Vinnovas
              satsningar. Om programmet varit framgångsrikt även mätt i effekt
              på tillväxt och sysselsättning återstår att se. Det är ännu för
              tidigt att kunna se några sådana resultat.
            </seg>
            <seg n="26fcd978">
              Jag känner inte till hur Karin Åström definierar industrinära
              forskningsprogram. Men Vinnova har för 2007 en budget för behovsmotiverad
              FoU på 1,4 miljarder kronor. I regeringens direktiv till Vinnova
              ligger att minst en fjärdedel av verksamheten ska bli föremål
              för omprövning och nya beslut varje år. Inom ramen för detta finns
              det goda möjligheter att göra omprioriteringar, vilket jag också
              försäkrat mig om i samtal med generaldirektör Per Eriksson.
            </seg>
          </u>
          <note type="speaker" n="96866878">
            Anf. 56 KARIN ÅSTRÖM (s):
          </note>
          <u who="karin_astrom_465c9e" xml:id="i-b20adc7063752ab9-0" n="277c24ef">
            <seg n="9ecf0189">
              Fru talman! Jag vill börja med att tacka för svaret, om än jag
              inte är fullt nöjd, för jag vill verkligen veta vilka överväganden
              ministern gjorde när ni helt enkelt plockade bort 100 miljoner
              detta år för det enormt framgångsrika småföretagarprogrammet Forska
              och väx. Hur tänkte ministern?
            </seg>
            <seg n="dedbe8a0">
              Sverige behöver fler småföretag som bedriver forskning. De ger
              viktig produktutveckling, och det händer mycket inom exempelvis
              miljö- och bioteknik. Detta stärker oss i den internationella
              konkurrensen och det ger fler jobb.
            </seg>
            <seg n="a0e5a08d">
              Det var därför viktigt för den socialdemokratiska regeringen
              att satsa resurser på att bygga upp Vinnova, då särskilt till
              det nya programmet Forska och väx. Det har haft en otrolig framgång
              under år 2006. Vi ville faktiskt dubblera anslaget ytterligare
              till 200 miljoner kronor per år från och med 2007.
            </seg>
            <seg n="7faa7882">
              Men vad hände? I den borgerliga budgetpropositionen efter valet
              i höstas var plötsligt 100 miljoner till Forska och väx borta.
              Ministern och statssekreteraren Jöran Hägglund sade vid flertalet
              tillfällen att det blivit en miss och att pengarna skulle återföras
              i vårbudgeten. Vinnova, som är den myndighet som handlägger detta,
              informerade också oss i näringsutskottet om att de var trygga
              med att de missade 100 miljonerna skulle återföras i vårbudgeten.
              Så vad gjorde de? I god tro gick de vidare, och de uppmanade småföretag
              att komma in med ansökningar för år 2007.
            </seg>
            <seg n="975749a7">
              I april kom regeringens vårbudget, och 100 miljoner saknades
              fortfarande för det här året. Vinnova hade vid denna tidpunkt
              fått in hela 360 ansökningar från småföretag om intressanta forskningsprojekt.
              För att över huvud taget kunna fortsätta med forskningen gjorde
              de hastiga omprioriteringar. Det drabbade givetvis andra viktiga
              verksamheter, bland annat det som sker inom bio- och miljöteknik.
              Nu drivs Forska och väx på halvfart. Jag tycker att det är mycket
              olyckligt. De kunde endast bevilja 39 småföretags ansökningar
              om fina forskningsprojekt.
            </seg>
            <seg n="2e95acc6">
              Fru talman! Det här handlar om mycket intressant forskning, exempelvis
              framtagande av elfria värmepumpar, framtagande av prototyp för
              en mer bränslesnål bil, övervakning av intensivvårdspatienter
              med hjälp av mikrodialysteknik och så vidare. Listan på intressanta
              forsknings- och utvecklingsidéer i småföretag är jättelång. Dessa
              tycker jag att vi ska stötta.
            </seg>
            <seg n="aa7e5fa5">
              Min fråga blir därför igen: Vad gjorde ministern egentligen för
              övervägande när ni plockade bort hela 100 miljoner från forskningen
              i småföretagen för 2007?
            </seg>
          </u>
          <note type="speaker" n="cb960a99">
            Anf. 57 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-1" n="9f12bff3">
            <seg n="1855fa4e">
              Fru talman! Vinnovas anslag är inte något litet, fjuttigt anslag.
              Det är 1,4 miljarder. Regeringen tillför ytterligare resurser
              till Vinnova eftersom vi tycker att det är en viktig verksamhet.
              Vad jag kan se har det inte varit motsvarande tillförsel från
              den socialdemokratiska sidan om vi tittar över åren.
            </seg>
            <seg n="d233cb12">
              Vi följer också riksdagens beslut som säger att vi långsiktigt
              ska klara finansieringen, och det gör vi också i budgeten.
            </seg>
            <seg n="c16dcfde">
              I sammanhanget kan man konstatera att 100 miljoner av 1,4 miljarder
              inte är någon stor summa. Det som har skett hos Vinnova, och det
              vi har försäkrat oss om, är att man också klarar dessa program
              framöver. Man har gjort det genom att använda en del av anslagskrediten,
              man gör en del förskjutningar över årsskiftet och så vidare.
            </seg>
            <seg n="3f867db8">
              Det är också viktigt att komma ihåg att det som Karin Åström
              nämner i form av forskning handlar om energiforskning och miljöteknik.
              Regeringen tillför pengar på båda de områdena och gör det också
              möjligt via Energimyndigheten. Vi ska komma ihåg att det inte
              bara är Vinnova som satsar på forskning. Energimyndigheten har
              hela området på energisidan där vi tillför och ökar resurserna.
              Där är många småföretag involverade. Samma sak gäller Nutek som
              också har ett program för småföretag.
            </seg>
            <seg n="f2c4ecc7">
              Det regeringen gör, sett i relation till vad den socialdemokratiska
              oppositionen anger, är att ha mer anslag till denna typ av forskning
              än vad Socialdemokraterna har. Till det ska läggas hela det program
              för småföretagsutveckling som vi har lagt fram. När företagen
              kan tjäna mer pengar och när man kan jobba mer med att utveckla
              sina produkter eftersom man har bättre marginaler finns det också
              ökade förutsättningar för företagen själva att göra saker och
              ting.
            </seg>
            <seg n="0336cf46">
              Utöver det finns Almis rådgivning som riktar sig till småföretagen.
              Där finns många gånger denna typ av utvecklingsprogram. Vi har
              strukturfondsprogrammen som finns inom de regionala tillväxtområden
              som också har olika program på området. Det är alltså inte så
              att småföretagen går lottlösa.
            </seg>
            <seg n="3f5e6832">
              När företagen jämför de enstaka förslag som Socialdemokraterna
              har med regeringens omfattande program för att stödja de små och
              medelstora företagen, också när det gäller forskning, är man utifrån
              företagarsynpunkt mycket nöjd med det regeringen gör. Det är de
              reaktioner som vi får.
            </seg>
          </u>
          <note type="speaker" n="30de3138">
            Anf. 58 KARIN ÅSTRÖM (s):
          </note>
          <u who="karin_astrom_465c9e" xml:id="i-b20adc7063752ab9-1" n="277c24ef">
            <seg n="3e870afc">
              Herr talman! Jag delar inte synen i det sista inlägget. Jag har
              fått den motsatta synen, särskilt från småföretagarna. Man är
              inte nöjd med regeringens politik.
            </seg>
            <seg n="0e0d6be5">
              Det är mycket ord. Handlingen verkar inte alls hänga ihop med
              orden i ministerns vardag. 100 miljoner till småföretag är en
              jättestor och viktig summa för att de ska kunna fortsätta att
              vidareutveckla sina produkter.
            </seg>
            <seg n="3b597119">
              Sista veckan i april var ministern på konferens om innovation
              och teknologi i Kista. Där lyfte ministern bland annat fram Forska
              och väx som en av regeringens stora satsningar, och detta bland
              annat för att man ska stödja exportinriktade småföretag så att
              de kan ta sig ut på marknaden.
            </seg>
            <seg n="08338797">
              Herr talman! Vad menar ministern? Hur hänger ministerns resonemang
              ihop? Regeringen har hittills försämrat för småföretagen. Ni har
              plockat bort 100 miljoner från framgångsrika Forska och väx. Ni
              har halverat anslaget till export- och investeringsfrämjandet,
              Exportrådet, som framgångsrikt har jobbat för att hjälpa småföretag
              med etablering på nya marknader. Ni har dessutom höjt arbetsgivaravgiften
              för landets småföretagare från årsskiftet.
            </seg>
            <seg n="eac1a76e">
              Orden och den konkreta handlingen ute i småföretagarens vardag
              hänger inte ihop. Jag har funderat mycket på detta. Kan det vara
              på det viset att de 100 miljoner som skulle gå till Forska och
              väx och till satsning på småföretag är de 100 miljoner som ni
              nu har avsatt för att köpa in konsulter som ska hjälpa till att
              rea ut våra statliga bolag, svenska folkets tillgångar? Kan det
              helt enkelt vara en sådan märklig prioritering som regeringen
              har gjort?
            </seg>
            <seg n="62b7da17">
              Jag vill ha mer djup i dina ord och tankar, Maud Olofsson, och
              jag vill veta vilka överväganden du gjorde när du plockade bort
              de så viktiga 100 miljonerna från småföretagen.
            </seg>
          </u>
          <note type="speaker" n="d5c6aa03">
            Anf. 59 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-2" n="9f12bff3">
            <seg n="298e069e">
              Herr talman! I mina kontakter med företagen är de otroligt nöjda
              med de program som regeringen lägger fram.
            </seg>
            <seg n="4736a07f">
              Jag skulle vilja ställa en fråga till Socialdemokraterna och
              Karin Åström. Att vi plockar bort förmögenhetsskatten ger svenska
              investerare möjlighet att investera i små och medelstora företag
              just i den typ av satsningar som Karin Åström talade om. Är Socialdemokraterna
              beredda att stödja en sådan satsning som direkt ger resurser till
              företag att investera i ny teknik och nytt kunnande?
            </seg>
            <seg n="a8f18c6f">
              Förslaget att ta bort sjuklöneansvaret minskar kostnaderna och
              ökar möjligheterna för människor som har handikapp eller kroniska
              sjukdomar att komma in på arbetsmarknaden. Är Karin Åström beredd
              att stödja en sådan åtgärd som underlättar för småföretagen?
            </seg>
            <seg n="72eabd1c">
              Vi har sänkningen av arbetsgivaravgiften för tjänsteföretagen,
              skattereduktionen för hushållsnära tjänster, reformeringen av
              3:12-reglerna och lärlingsutbildningen som genomförs nu. Alla
              dessa åtgärder har vi lagt fram som förslag.
            </seg>
            <seg n="6edaf128">
              Om det skulle finnas någon trovärdighet i det totala företagsprogrammet
              från Socialdemokraterna skulle Karin Åström här och nu säga att
              de stöder allt detta plus det som Socialdemokraterna vill. Sanningen
              är att ni plockar ut några saker som ni själva tycker är viktiga.
              Sedan säger ni nej till alla de övriga företagsåtgärderna som
              regeringen har lagt fram. Det är viktigt att säga, och det genomskådar
              företagen.
            </seg>
            <seg n="f8af901a">
              När det gäller forskning i småföretag har alliansen meddelat
              att vi tänker se över möjligheten att göra avdrag för donationer
              till forskning av olika slag. Det skulle vara intressant att höra
              vad Socialdemokraterna tycker om det. Ska man kunna göra den typen
              av insatser för att stödja forskningsinsatser och få fram ny kunskap?
            </seg>
            <seg n="f8dbf781">
              Karin Åström säger att vi ska använda pengarna till att rea ut
              statliga företag. Låt mig en gång för alla säga att vi inte tänker
              rea ut några statliga företag. Det var Björn Rosengren som gjorde
              det. Denna regering har mycket mer kompetens på området. Vi ser
              värdet i bolagen, och vi tänker se till att få bra betalt eftersom
              det är skattebetalarnas pengar.
            </seg>
            <seg n="a722a65f">
              I grunden känner jag mig otroligt trygg med de åtgärder som vi
              hittills har genomfört för de små företagen. De känner också den
              trygghet och tilltro till de små företagen som denna regering
              har. Jag tror att Socialdemokraterna har en del att bevisa när
              det gäller trovärdigheten gentemot svenska småföretag.
            </seg>
          </u>
          <note type="speaker" n="ae7a466d">
            Anf. 60 KARIN ÅSTRÖM (s):
          </note>
          <u who="karin_astrom_465c9e" xml:id="i-b20adc7063752ab9-2" n="277c24ef">
            <seg n="12200823">
              Herr talman! Det är fortfarande mycket ord och lite handling
              från ministerns sida.
            </seg>
            <seg n="06fb1385">
              Jag kan referera till en mängd artiklar som jag har läst. Senast
              i förra veckan var det framgångsrika småföretagande kvinnor som
              kritiserade regeringens politik när det gäller satsningar på kvinnligt
              företagande och synen på vad man tänker göra med detta. Det finns
              alltså mycket kritik mot de förslag som ni har lagt fram och som
              är offentliga.
            </seg>
            <seg n="f6832c1a">
              Kompetensen köper ni er. Använder ni de 100 miljoner som gick
              till Forska och väx för att betala kompetensen som ni ska ha för
              att sälja ut de statliga bolagen? Är det så enkelt?
            </seg>
            <seg n="089bee0e">
              Vi tycker att småföretagens forskning och utvecklingsverksamhet
              behöver ta fart. De ska vara konkurrenskraftiga i morgon. Vi vill
              att man satsar mer på kvalitet i forskning och utveckling i småföretag
              och inte gör som regeringen nu gör, nämligen har mer fokus på
              att satsa på olika typer av nya servicenäringar som i er politik
              kommer att innebära nya låglönemarknader. Vi ville dubbla anslaget
              till Forska och väx till 200 miljoner per år, men ni plockar bort
              100 miljoner från forskningen i småföretag. Ni har höjt arbetsgivaravgiften,
              och ni har halverat budgeten för export- och investeringsfrämjande
              insatser till småföretag. I stället för satsningar på småföretag
              blir det faktiskt mindre för dem.
            </seg>
            <seg n="2cbfac8d">
              Herr talman! Jag får fortfarande inte ihop ministerns ord med
              konkret handling.
            </seg>
          </u>
          <note type="speaker" n="7ef2533d">
            Anf. 61 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-3" n="9f12bff3">
            <seg n="aef915e3">
              Herr talman! Jag tror inte att Karin Åström inte får ihop det.
              Jag tror att hon ogillar mina förslag, och det har jag full respekt
              för. Vi tycker olika.
            </seg>
            <seg n="8526af46">
              Jag kan bara konstatera att jag inte fick något svar när det
              gäller förmögenhetsskatten, när det gäller 3:12-reglerna och när
              det gäller sjuklöneansvaret. Det besked jag fick var att ni inte
              tycker att man ska sänka arbetsgivaravgifterna inom tjänstesektorn
              och hushållsnära tjänster. Det är väl rätt bra om företagarna
              i Sverige får reda på det.
            </seg>
            <seg n="003856d8">
              När det gäller kvinnors företagande känner jag mig otroligt trygg
              i de program som vi lägger fram: 100 miljoner kronor per år utöver
              de satsningar som vi gör i många andra program för att stärka
              kvinnors företagande, och tjänstesektorn är en sådan bransch.
              Jag tycker att det är viktigt att säga att landets småföretagare
              ser att det inte bara är enstaka åtgärder som behöver genomföras
              utan det är en mängd olika åtgärder som stärker företagandet i
              Sverige alltifrån förmögenhetsskatt till 3:12-regler och sjuklöneansvar.
              Vi kommer att gå vidare med regelförenklingsarbete, med skattesänkningar,
              med att göra det roligare, lönsammare och enklare att vara företagare
              i Sverige. Jag känner mig trygg i förvissningen att vi också kommer
              att nå resultat.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="ca248d9f">
            10 § Svar på interpellation 2006/07:589 om Västervik som en del
            av Östergötlands arbetsmarknad
          </note>
          <note type="speaker" n="a9324908">
            Anf. 62 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-4" n="9f12bff3">
            <seg n="f9a6a025">
              Herr talman! Krister Örnfjäder har frågat mig vad jag tänker
              göra för att Västervik ska kunna bli en del av en gemensam arbetsmarknad
              med Östergötland.
            </seg>
            <seg n="555cd43f">
              Som bakgrund tar Krister Örnfjäder upp att arbetstillfällena
              i Västervik på några få år har minskat från 20 000 till 15 000
              samt att Nutek i en utredning om framtidens arbetsmarknadsregioner
              till Ansvarskommittén bedömt att Västervik fortfarande år 2030
              kommer att vara en egen arbetsmarknad. Västervik vill enligt Krister
              Örnfjäder vara en kommun som går från att vara en egen arbetsmarknad
              till att vara en del av en gemensam arbetsmarknad med LinköpingNorrköpingsregionen.
            </seg>
            <seg n="72465f8d">
              Sysselsättningen i Västervik har minskat från drygt 19 000 i
              början av 1990-talet till knappt 15 000 i dagsläget. Huvuddelen
              av denna minskning skedde dock redan under 1990-talets första
              år. Läget på den svenska arbetsmarknaden förbättras nu påtagligt,
              med en minskning av antalet öppet arbetslösa med 37 000 personer
              under det senaste året. Detsamma gäller Västervik, där arbetslösheten
              minskar och antalet nyanmälda lediga platser har ökat kraftigt
              under årets första kvartal.
            </seg>
            <seg n="cd375349">
              Enligt Nuteks analys av framtidens arbetsmarknadsregioner kommer
              Västervik ännu år 2030 att utgöra en egen arbetsmarknadsregion
              enligt de kriteriegränser som gäller. Bakom denna bedömning ligger
              såväl den trendmässiga utvecklingen av pendlingen som en kvalitativ
              analys av planerade infrastrukturprojekt och ett förändrat näringsliv.
              Nutek konstaterar dock att kopplingen till Oskarshamns arbetsmarknad
              och i ännu större utsträckning till LinköpingNorrköpings arbetsmarknad
              blir allt starkare över tiden. Restiden med bil till såväl Linköping
              som Norrköping är emellertid ca 1 timme och 30 minuter och med
              tåg till Linköping 1 timme och 40 minuter, vilket erfarenhetsmässigt
              är för mycket för att omfattande arbetspendling ska uppstå.
            </seg>
            <seg n="cbc73d53">
              Även om de tidsmässiga avstånden till LinköpingNorrköping kan
              minskas skulle det krävas mycket omfattande investeringar för
              att pendlingstiderna skulle kunna minskas ned mot en timme, vilket
              skulle krävas för att pendlingsbenägenheten markant skulle öka.
              Detta undantar dock inte att förbättringar av trafikinfrastrukturen
              kan behövas för att underlätta resandet totalt sett.
            </seg>
            <seg n="534cb9b9">
              Det pågår för närvarande en process med att revidera gällande
              banhållningsplan. Banverket har fått i uppdrag av regeringen att
              lämna förslag till en reviderad nationell banhållningsplan för
              perioden 20042015. Vägledande för Banverkets prioriteringar av
              åtgärder ska vara samhällsekonomisk lönsamhet för föreslagna åtgärder,
              där hänsyn också tas till hur mycket åtgärderna bidrar till uppfyllelse
              av de transportpolitiska målen. Banverket ska lämna ett remissbehandlat
              förslag till nationell banhållningsplan till regeringen senast
              den 18 juni i år. Regeringen kommer därefter att fatta beslut
              om fastställelse av en reviderad nationell banhållningsplan.
            </seg>
            <seg n="4714f03e">
              Regeringen har även inlett arbetet med en ny planeringsomgång
              för transportinfrastrukturen. Som ett första steg har Banverket,
              tillsammans med ett antal andra centrala myndigheter, fått i uppdrag
              att utarbeta underlag för en kommande infrastrukturproposition.
              Arbetet tar sin utgångspunkt i en bedömning av hur samhällets
              behov av transporter kan komma att utvecklas på lång sikt. Efter
              riksdagens beslut med anledning av förslagen i propositionen kommer
              ett mer konkret arbete med prioritering av olika åtgärder att
              genomföras. Regeringen avser att sedan fatta beslut om nya långsiktiga
              infrastrukturplaner för perioden 20102019. Jag vill emellertid
              påminna om att den regionalekonomiska och fysiska planeringen
              i hög grad är en regional och kommunal fråga. En närmare sammankoppling
              mellan Västervik och LinköpingNorrköping, som dessutom tillhör
              olika län, måste därför samplaneras utifrån ett funktionellt regionperspektiv.
            </seg>
            <seg n="cfb55d5d">
              Med hänsyn till de pågående planeringsprocesserna är jag inte
              beredd att i dag säga något om framtida utbyggnader av olika väg-
              eller järnvägsprojekt. Jag är övertygad om att vi får ett mer
              effektivt utnyttjande av statens medel genom en sammanhållen process,
              med regional delaktighet, jämfört med om vi hade en ordning där
              regeringen fattade separata beslut för varje investering eller
              åtgärd på väg- och järnvägsnäten.
            </seg>
          </u>
          <note type="speaker" n="819fc229">
            Anf. 63 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-4a4e3903ce4d71ce-3" n="67446269">
            <seg n="1d6779c7">
              Herr talman! Jag vill tacka för svaret. Jag hade naturligtvis
              hoppats på att lösningen nu skulle komma, på att man nu skulle
              få den hjälp som jag tycker att man i norra Kalmar län och Västerviks
              kommun är berättigad till. Nu läser jag in i det här svaret och
              då tolkar jag det positivt att man i dagsläget inte är beredd
              till detta. Men jag vill ändå fortsätta den här diskussionen,
              för det är ju en process som pågår även i Kalmar län. Det är en
              utveckling som pågår även i Kalmar län. I den måste det också
              finnas en delaktighet från regeringens sida. Det är inte enbart
              så, som sägs i svaret, att den fysiska planeringen i hög grad
              är en regional och kommunal fråga. Som Centerpartiet i många år
              har uttryckt sig är ju kommunikationer, som det här svaret har
              landat i, i högsta grad en fråga för staten, riksdagen och regeringen.
              Jag vill inte se en utveckling där vi ska överlämna åt de olika
              regionerna och kommunerna att ta över ansvaret för den biten.
              Jag kan då se framför mig hur olika regioner har olika förutsättningar.
              Och vem kan då hjälpa till att lösa en situation i regioner och
              kommuner som har dåliga förutsättningar?
            </seg>
            <seg n="54872c21">
              Jag tror nog att näringsministern förstår vart jag är på väg
              i den här diskussionen. I alla de program som jag har läst som
              Centerpartiet har skrivit under ett antal år säger sig Centerpartiet
              vara en stark förespråkare av regionerna och deras betydelse och
              också en förespråkare av att vara en utjämnande faktor. Då tycker
              jag att det borde återspegla sig, inte minst inom näringsministerns
              eget ansvarsområde, där näringsministern själv är chef och där
              hon till sin hjälp har en annan centerpartist, som är direkt ansvarig
              för de transportpolitiska frågorna.
            </seg>
            <seg n="c6b79bcb">
              Jag vill bara upplysa om att järnvägsfrågan, om vi nu ska ta
              den som en lösning och jag ser den som en dellösning för exempelvis
              Västerviks kommun och norra Kalmar län för att skapa bättre förutsättningar
              med en större arbetsmarknadsregion inte går åt rätt håll just
              nu. Man har alltså på den här gemensamma bansträckningen, söder
              om Linköping, i stället för att öka hastigheten gått ned till
              minskad hastighet. På två sträckor är man nere i tio kilometer
              i timmen. Fortsätter den utvecklingen kan man ju förstå hur lång
              tid den här arbetspendlingen kommer att ta.
            </seg>
            <seg n="27b76189">
              Det här måste åtgärdas. Det var inte problemfritt att under den
              tidigare, socialdemokratiska regeringens tid få fram 250 miljoner
              att använda till att förbättra den här banan. Det tog ett antal
              år innan de pengarna kom fram. I det svar som näringsministern
              nu lämnar åberopar hon den process som Banverket är inne i, och
              om jag är rätt upplyst om innehållet i den håller man på att ta
              bort dessa 250 miljoner. Det innebär att man inte ens kan åtgärda
              dessa sträckor där man är nere i tio kilometer i timmen. Det borde
              näringsministern kunna lova redan nu att de pengarna kommer att
              vara kvar.
            </seg>
          </u>
          <note type="speaker" n="27e8b1db">
            Anf. 64 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-5" n="9f12bff3">
            <seg n="57a68b77">
              Herr talman! Först vill jag säga att just infrastrukturområdet
              är Åsa Torstenssons område, så jag tror inte att vi ska ha någon
              detaljerad diskussion om enskilda satsningar. Det hoppas jag att
              talmannen och också Krister Örnfjäder förstår och accepterar.
            </seg>
            <seg n="5c07e5e4">
              Jag vet att man i hela östra Sverige har varit otroligt bekymrad
              över infrastrukturen och den regionala utvecklingen under lång
              tid. Jag kan hålla med om att det som har skett under många år
              är att man har varit eftersatt när det gäller olika satsningar.
              Det som regeringen nu gör är ju att försöka se den regionala tillväxten
              utifrån ett större sammanhang. Det är ju så att i alla våra regioner
              behöver vi få en tillväxt utifrån de förutsättningar som finns
              på olika ställen. Jag besökte precis norra Sverige och var uppe
              i Norge, där vi diskuterade hela Barentsregionen. Där ser vi att
              det är helt andra förutsättningar än i Kalmarregionen eller om
              jag skulle gå ned till Västra Götaland. Det där tycker jag är
              något väldigt positivt, för då använder vi våra resurser på ett
              bra och vettigt sätt. Det är också så att regionerna är duktiga
              på att själva titta på vad det är för typ av infrastrukturinvesteringar
              som behöver göras, vad som är prioriterat i det egna området.
              Är det E 22:an eller vad är det för något?
            </seg>
            <seg n="af20da81">
              Sedan tas de synpunkterna in på den nationella nivån. Vi har
              ju fortfarande nationella infrastrukturplaner.
            </seg>
            <seg n="05c76ffb">
              När vi nu ser det framväxande regionsamarbetet är det viktigt
              att man också ser att infrastrukturen är en del av detta. Precis
              som service, forskning, utbildning och utveckling är också infrastrukturen
              en del av detta.
            </seg>
            <seg n="cd8eef8f">
              När man gör utvärderingarna märks det att det har varit väldigt
              långt mellan löften och planer på infrastrukturområdet och de
              resurser som man har tillfört. Det är en stor utmaning för den
              här regeringen att se till att finansiera alla de stora behov
              som finns. Det är allt från enskilda vägar till det finmaskiga
              vägnätet, skötsel och underhåll, mobiltelefontäckning, järnvägsnät,
              flygplatser och så vidare.
            </seg>
            <seg n="5c6a69b2">
              Ett land som Sverige som vill vara i framkant med tillväxt och
              som dessutom har stora avstånd behöver en god kvalitet på infrastrukturen.
              Därför är regeringens politik för företagstillväxt så viktig.
              Om vi inte lyckas minska utanförskapet och få den en miljon människor
              som fortfarande står utanför arbetsmarknaden att komma tillbaka
              till arbetsmarknaden de som kan kommer vi att ha svårt att klara
              de ekonomiska utmaningarna. Därför är regeringens politik för
              jobbskapande A och O för allt det som vi sedan behöver göra. Vi
              har kritiserat Socialdemokraterna för att ni har struntat i detta.
              Det har trängt ut våra möjligheter att investera i nödvändig infrastruktur
              till exempel.
            </seg>
            <seg n="25159fd6">
              Vi ser att arbetsmarknaden ljusnar. Det är tack vare den politik
              som regeringen för som vi ser att människor nu går från utanförskap
              tillbaka till arbetsmarknad. Vår förhoppning är naturligtvis att
              vi ska se ett ökat återinträdande på arbetsmarknaden, att vi ska
              få en tillväxt i hela Sverige och att alla regioner som har lite
              olika förutsättningar ska få vara med och bidra till den gemensamma
              tillväxten. Det är först när alla regioner är med och bidrar som
              vi får en totalt bra tillväxt.
            </seg>
            <seg n="a831978b">
              Det ser ljust ut. Får vi fortsätta kommer det att se ännu bättre
              ut.
            </seg>
          </u>
          <note type="speaker" n="f2a8240f">
            Anf. 65 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-8f571f88a3099616-0" n="67446269" next="i-06fab168036b960d-0">
            <seg n="254519e7">
              Herr talman! Jag vill kommentera näringsministerns anmärkning
              om vad det är som vi ska diskutera.
            </seg>
            <seg n="c1a058ae">
              Här är det svar från näringsministern som näringsministern själv
              läste upp nyss. Hälften av svaret handlar om järnvägar och vägar.
              Det är alltså vägar och järnvägar, det vill säga bättre kommunikationer,
              som näringsministern använder som ett av de viktigaste medlen
              för att svara på min fråga.
            </seg>
            <seg n="ab67157f">
              Min fråga var ju så här: Vad tänker ministern göra för att Västerviks
              kommun ska kunna bli en del av en gemensam arbetsmarknad med Östergötland?
            </seg>
            <seg n="7ef6788b">
              Eftersom ministern pratar om kommunikationer vore det konstigt
              om inte jag fortsatte den diskussionen.
            </seg>
            <seg n="057b0256">
              Jag tycker att den information som jag har och som är nödvändig
              för att kunna föra den här diskussionen måste fram på något sätt.
              Jag ska upplysa näringsministern om att när det lokala näringslivet
              i norra Kalmar län pratar om vilka behov de har handlar det inte
              om ministerns frågor, att ta bort arbetsgivaravgifter och skyldigheter.
              Man pratar i första hand om bättre kommunikationer. Det är vad
              man behöver för att kunna utvecklas.
            </seg>
            <seg n="2993a5ff">
              När kommunerna diskuterar sin utveckling pratar de inte om att
              ändra på skolsystem. Man pratar om bättre kommunikationer. Det
              är vad man behöver.
            </seg>
            <seg n="11d37454">
              Som näringsministern mycket riktigt påpekade har vi inte, oavsett
              vilken regering som har suttit, varit speciellt gynnade av de
              infrastruktursatsningar som har gjorts under överskådlig tid.
              Det har jag sagt så fort jag fått tillfälle oavsett vilken färg
              det har varit på regeringen.
            </seg>
            <seg n="5da9b663">
              Näringsministern har varit i Västervik. Här har jag en handling.
              Jag tror inte att näringsministern har glömt den. Det är den första
              handling som näringsministern själv var huvudansvarig för. Den
              togs fram i Västervik den 19 juni 2001, när näringsministern var
              nyvald partiordförande. Där står det en massa intressanta saker.
              Det står bland annat att det är en kompass som man håller i sin
              hand för den riktning som man ska gå. Det står också hur man ska
              lösa olika behov. När det gäller regionalpolitik handlar det mycket
              om infrastruktur och utbildning.
            </seg>
            <seg n="aeda4ee3">
              I slutändan handlar det också om att man, om man inte ska gå
              vilse totalt, måste följa sin kompass. Det är inte min kompass.
              Det är näringsministerns och näringsministerns partis. Jag räknar
              med att det på något sätt måste avspegla sig i en verklighet.
              Den verklighet som jag pratade om nyss är norra Kalmar län.
            </seg>
            <seg n="863a4ec0">
              Jag hoppas att det som står i det här materialet kan bli en del
              av vår verklighet. För att det ska kunna bli det måste vi få en
              del förutsättningar tillgodosedda. Det ligger inom ministerns
              ansvarsområde att leverera.
            </seg>
            <seg n="fde52429">
              Jag vill nämna en sak i sammanhanget. Antalet personer som pendlar
              i Sverige i dag är mellan 700 000 och 1,3 miljoner. Det ökar hela
              tiden. Som ministern själv har påpekat i sitt svar är förutsättningarna
              inte de bästa i norra Kalmar län. Borde inte det rättas till från
              samhällets och regeringens sida?
            </seg>
          </u>
          <note n="e3667e33">
            Anf. 66 TALMANNEN:
          </note>
          <u who="krister_ornfjader_cbfd0a" xml:id="i-06fab168036b960d-0" n="67446269" prev="i-8f571f88a3099616-0">
            <seg n="fcca398c">
              Jag har ingen erinran mot vad som sägs i inläggen, men jag tycker
              att man ska hålla sig inom ämnet. Man kan gå in och övergripande
              exemplifiera på respektive område, men man kan inte begära svar
              i detaljfrågor på någon annans beredningsområde.
            </seg>
            <seg n="c0891cf7">
              Det är alltså ingen erinran, bara en erinran om reglerna i 2
              kap. 12 §.
            </seg>
          </u>
          <note type="speaker" n="742087af">
            Anf. 67 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-6" n="9f12bff3">
            <seg n="abec982c">
              Herr talman! Jag tänkte säga detsamma. Jag har inga bekymmer
              med att prata infrastruktur i allmänhet eftersom jag är ansvarig
              för området regional utveckling. Däremot har jag svårt att ge
              besked om enskilda vägsträckor eller järnvägssträckor eftersom
              det inte är mitt ansvarsområde.
            </seg>
            <seg n="269585af">
              Infrastrukturen är en viktig del av den regionala utvecklingen.
              Jag brukar säga att det är fyra viktiga saker som vi har ett nationellt
              ansvar för. Det är forskning och utveckling, infrastruktur, grundläggande
              service och goda företagsvillkor.
            </seg>
            <seg n="34e4de8e">
              Om vi från statens sida klarar en sådan uppgift och utmaning
              har regionerna stora förutsättningar att klara sig. Det är därför
              Centerpartiet driver infrastrukturfrågorna så som vi har gjort
              under alla år. Det är också därför vi är beredda att pröva nya
              lösningar med privat deltagande i olika infrastrukturinvesteringar.
            </seg>
            <seg n="35d6ca96">
              Vi ser nu ett jättebehov av investeringar i infrastruktur på
              grund av att Socialdemokraterna under lång tid har misskött sig.
              Det har också drabbat Kalmarregionen. Under tolv år i regeringsställning
              har Socialdemokraterna faktiskt inte prioriterat infrastruktur.
              Om vi ser till de stora behoven är det en sak vi måste göra. Vi
              måste se till att fler jobbar så att vi får mer skatteintäkter
              och kan investera mer. Vi måste också hitta nya smarta lösningar
              så att pengarna räcker längre. Då är privata partnerskap en nödvändighet,
              enligt mitt sätt att se, om vi ska klara alla önskemål och behov
              som finns.
            </seg>
            <seg n="036f2b37">
              Jag räknade upp alla de områden där något kommer att behöva göras.
            </seg>
            <seg n="12d0994a">
              Hela företagsklimatet för alla regioner är avhängigt av det regelverk
              som vi har för de enskilda företagen. Om tillväxten ökar och om
              vi får fler jobb är det ju av godo för det investeringsklimat
              som vi behöver.
            </seg>
            <seg n="2f001e6c">
              Låt mig också säga något om företagens önskningar.
            </seg>
            <seg n="6537ebed">
              Jag vet att infrastrukturen är en högt prioriterad fråga. Jag
              kommer från en del av Sverige som har långt till en europeisk
              marknad. Infrastrukturen är självklart en högt prioriterad fråga.
            </seg>
            <seg n="50df8676">
              Jag tror inte att man kan sortera bort några frågor. Företagarna
              har en hel del på önskelistan som gäller även annat. Vi måste
              kunna flera saker samtidigt.
            </seg>
            <seg n="5e9b78cd">
              Nu lyssnar vi in regionernas synpunkter. Jag har svårt att se
              att inte Socialdemokraterna skulle tycka att det är bra.
            </seg>
            <seg n="da610a95">
              Vilka prioriteringar gör ni inom de här infrastrukturområdena?
              Vilka infrastruktursatsningar är viktigast att koppla ihop så
              att jag kan åka buss som jag kan koppla med tåget och sedan koppla
              med flyget? Vi måste tänka transportmässigt i ett regionalt perspektiv
              så att vi får så effektiva transporter som möjligt. Vi måste också
              lyfta in miljöaspekten så att vi får transporter som är miljömässigt
              effektiva. Jag är ju ansvarig för ett företag, Green Cargo, som
              jobbar med att effektivisera transportlösningar. Det är ju ett
              sätt för staten att också hjälpa till i det här sammanhanget.
            </seg>
            <seg n="bfb59218">
              Så: Ja! Regeringen ser behovet av den regionala tillväxten.
            </seg>
            <seg n="38b39546">
              Ja! Jag kommer att aktivt arbeta för att vi får starka infrastruktursatsningar,
              och det kommer en proposition när vi nu har gått igenom alla de
              här delarna.
            </seg>
            <seg n="7ba0598d">
              Ja! Vi vill ha ett gott företagsklimat, och vi kommer att lägga
              ned all möda vi kan på att minska utanförskapet så att vi får
              mer inkomster så att vi kan göra de här infrastrukturinvesteringarna.
            </seg>
            <seg n="0baae451">
              Vi ser Kalmarregionens, om jag får benämna den så, behov. Vi
              har kritiserat detta från mitt partis sida under lång tid, för
              vi tycker att detta har varit en eftersatt region.
            </seg>
            <seg n="40b913c8">
              Låt oss nu hjälpas åt med att hitta de bra analyserna och det
              goda underlaget. Sedan får vi återkomma. Det är väl då sanningens
              minut kommer också för Socialdemokraterna, när man ska få en budget
              att gå ihop och vi får se hur mycket pengar ni själva är beredda
              att satsa i de här sammanhangen. Men det återstår att se.
            </seg>
          </u>
          <note type="speaker" n="80148795">
            Anf. 68 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-4a4e3903ce4d71ce-4" n="67446269">
            <seg n="63f90762">
              Herr talman! Ja, det återstår att se. Jag kommer att fortsätta
              arbeta med att försöka påverka det har jag gjort under många år
              så att även Socialdemokraterna ska anslå mer pengar till infrastruktur.
              Personligen har jag inga som helst problem med en sådan prioritering.
            </seg>
            <seg n="b53ed088">
              Jag vill bara göra en liten kommentar. Näringsministern talar
              om att jobba mer för att få mer pengar. Ja, man skulle också kunna
              börja i den andra ändan. Det finns ju pengar i systemet, men regeringen
              har valt att minska tillgången på pengar genom att ta bort skatter.
              Och det är klart: Då försvinner ju en del av de pengar som man
              exempelvis skulle kunna ha haft till infrastruktursatsningar.
              Jag vet att behoven av infrastruktursatsningar är stora i hela
              landet och att pengarna till den delen är alldeles för snålt tilltagna.
              Det måste alltså fram mer pengar i systemet.
            </seg>
            <seg n="7a358faf">
              Men jag vill inte se det som håller på att hända just nu. Ministern
              har gjort en skrivning om att den fysiska planeringen i hög grad
              är en regional och kommunal fråga. Jag ser nu hur det växer fram
              förslag ute i landet, där regionerna, kommunerna och landstingen
              håller på och lägger in sina pengar för att kunna vara långt fram
              i hanteringen när man nu ska ta ställning till Banverkets och
              Vägverkets förslag. Jag vet inte om det ska vara lösningen, att
              man flyttar finansieringen från statens skattekonton till de kommunala
              och landstingskommunala skattekontona. Jag tycker i alla fall
              inte det.
            </seg>
            <seg n="3a668573">
              Jag vill bara än en gång påpeka att jag är medveten om att ministern
              inte är omedveten om det här eftersom en av hennes sakkunniga
              var i Västervik för någon månad sedan. Hon har ju då färsk information
              med sig. Jag hoppas att näringsministern tar till sig den så att
              den kan avspegla sig i de förslag som kommer ut av den behandling
              som sker just nu.
            </seg>
          </u>
          <note type="speaker" n="6404df7b">
            Anf. 69 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-7" n="9f12bff3">
            <seg n="7659f7c3">
              Herr talman! Personligen har jag inget problem med att lägga
              mer pengar på infrastruktur, säger Krister Örnfjäder. Nej, men
              bekymret är att ditt parti har det. Ditt parti har haft det under
              hela regeringstiden också och har misskött infrastrukturområdet
              under lång tid.
            </seg>
            <seg n="b4a382c1">
              Om vi ska kunna få resurser att använda så måste vi också rikta
              in dem, och trots att den förra regeringen har haft så höga skatter
              så har man i alla fall inte satsat på infrastruktur.
            </seg>
            <seg n="e86b4d8a">
              Vi sänker skatter nu för att få fart på jobben och för att det
              ska löna sig att gå från arbetslöshet och utanförskap till arbete.
              När fler människor jobbar, som nu sker, får vi fler som får lön
              och fler som betalar skatt, och vi kan investera i det som skapar
              jobb för framtiden. Det är ju så saker och ting hör ihop. Det
              är den här misskötseln och det stora utanförskapet som har gjort
              att vi har hamnat i den här situationen, att pengarna inte räcker.
            </seg>
            <seg n="bb8fadb3">
              Sedan menar jag att regionerna lägger konkreta förslag. De har
              ett planeringsansvar för sin regionala utveckling. I det ligger
              synen på infrastruktur, och vi tycker att det är bra att höra
              de lokala och regionala organen för att kunna göra rätt avvägningar
              i nästa skede.
            </seg>
            <seg n="cca1e94d">
              Jag tycker också att jag ser en väldigt spännande diskussion.
              Jag har tagit del av Kalmars redovisning, och jag har tagit del
              av redovisningar från Skåneregionen, Västra Götaland, norra Sverige
              och så vidare. Jag tror att det är väldigt bra att vi sätter oss
              ned och prioriterar och funderar över vad det är vi behöver göra.
            </seg>
            <seg n="9689eace">
              Kort sagt: Jag tycker att det är spännande, det som sker ute
              i regionerna. Vi ska från regeringens sida se till att skapa så
              goda förutsättningar som möjligt för att människor ska komma tillbaka
              till arbete. Det är det som också kommer att skapa förutsättningar
              för att i nästa steg gå vidare med infrastruktursatsningar, servicesatsningar,
              satsningar på bra företagsklimat och forsknings- och utvecklingsinsatser.
              Då kommer hela Sverige att bidra till tillväxten.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="8956d6f1">
            11 § Svar på interpellation 2006/07:592 om utvecklingsarbete
            i Älvdalen
          </note>
          <note type="speaker" n="8e069a0a">
            Anf. 70 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-8" n="9f12bff3">
            <seg n="75f51d54">
              Herr talman! Peter Hultqvist har frågat mig vilka åtgärder jag
              avser att vidta för att dels undvika ett upprepande av händelser
              typ stoppandet av Tre toppar-projektet, dels bidra till att Älvdalens
              kommun upplever ett stöd för framtida utvecklingsambitioner.
            </seg>
            <seg n="4755901e">
              Jag har nyligen besvarat en likartad fråga av Peter Hultqvist.
              Min uppfattning har inte ändrats sedan dess, så svaret blir i
              stort sett detsamma.
            </seg>
            <seg n="19aa89e5">
              Som jag då nämnde arbetar regeringen för tillväxt, utveckling
              och konkurrenskraft i hela landet. Det är regeringens tydliga
              uppgift och ambition att skapa förutsättningar för tillväxt genom
              bra och modern infrastruktur, forskning och utveckling, bättre
              villkor för företagen samt genom en god servicenivå i hela landet.
              Regeringen strävar efter en hållbar utveckling som likvärdigt
              försöker beakta sociala, ekonomiska och miljömässiga aspekter.
              När det gäller Tre toppar-projektet har, på grund av det regelverk
              som finns, de miljömässiga aspekterna vägt över.
            </seg>
            <seg n="760cac8a">
              Projektet Tre toppar planerades att utföras inom ett så kallat
              Natura 2000-område. Natura 2000 är ett nätverk av ekosystem och
              livsmiljöer för arter som EU-länderna har kommit överens om att
              skydda. Nätverket bygger på EU:s habitat- och fågeldirektiv. Varje
              medlemsland ska enligt direktiven vidta sådana åtgärder att områdena
              får det skydd och den vård de behöver. Sverige har därför genomfört
              direktivens bestämmelser i svensk lagstiftning. Det är denna lagstiftning
              som anger ramarna för vilka undantag från skyddet, så kallade
              Natura 2000-tillstånd, som kan ges.
            </seg>
            <seg n="e20d79a6">
              Det är mot denna bakgrund som regeringen genom beslut den 8 mars
              2007 prövade om den kunde ge tillåtelse till att tillstånd till
              projektet Tre toppar kunde lämnas. Regeringen beslutade att inte
              medge sådan tillåtelse. Skälet för beslutet var att de förutsättningar
              som enligt miljöbalken krävs för att ge tillåtelse till att Natura
              2000-tillstånd lämnas saknades. Prövningen av huruvida tillåtelse
              till att Natura 2000-tillstånd kan lämnas bedöms enligt aktuell
              lagstiftning, och eventuella framtida projekt som planeras inom
              Natura 2000-områden kommer att bedömas i varje enskilt fall enligt
              de förutsättningar som finns i just det fallet. Jag är övertygad
              om att det finns ett flertal utvecklingsprojekt som kan förenas
              med det naturskydd som Natura 2000-nätverket innebär.
            </seg>
            <seg n="4a2d84e8">
              Eftersom lokal och regional konkurrenskraft byggs underifrån
              är det nödvändigt att insatser som stöder och utvecklar näringslivet
              görs så nära företagaren som möjligt. Regeringens tydliga uppgifter
              är att skapa förutsättningar genom bra och modern infrastruktur,
              forskning och utveckling och goda villkor för företagande.
            </seg>
            <seg n="2efd4cf6">
              Förslag för att möta de långsiktiga utmaningarna för Sverige
              och skapa utvecklingskraft har lämnats av Ansvarskommittén, vars
              slutbetänkande nu är på remiss. Jag går därför inte nu närmare
              in på de mer långsiktiga lösningarna, men vill ändå konstatera
              att en stor del av lösningen ligger i ökat lokalt och regionalt
              inflytande, för att stärka konkurrenskraften. Även Landsbygdkommittén
              har presenterat ett antal förslag för att stärka landsbygdens
              befolkning och företag. Jag har med mig dessa förslag i det arbete
              med att utarbeta en strategi för landsbygdens utvecklingskraft
              som jag leder.
            </seg>
          </u>
          <note type="speaker" n="c6b1ab34">
            Anf. 71 PETER HULTQVIST (s):
          </note>
          <u who="peter_hultqvist_c9866b" xml:id="i-81b83dcec17f48ad-2" n="db63c384">
            <seg n="aa0be91e">
              Herr talman! Tack för svaret, näringsministern! Det är faktiskt
              med visst beklagande jag tar del av det här svaret angående Idre
              och Tre toppar. Jag tycker inte att det egentligen innehåller
              något konkret om det jag faktiskt frågar om. Maud Olofsson svarade
              på samma sätt på min skriftliga fråga, och det är därför jag nu
              ställde den här interpellationen.
            </seg>
            <seg n="c6f8d86c">
              Är det verkligen så att Maud Olofsson i någon mer konkret egentlig
              mening inte har något att säga om dels hur händelser som stoppade
              Tre toppar-projektet ska undvikas i framtiden, dels hur man kan
              bidra till Älvdalens kommuns utvecklingsambition? Jag hade faktiskt
              väntat mig lite mer av landets näringsminister.
            </seg>
            <seg n="c7607ce3">
              Det är inte allmänna ordalag om olika typer av generella satsningar
              på näringslivssidan som är intressanta i det här fallet. Det är
              inte heller hänvisningar till Ansvarskommittén eller landsbygdskommittéer,
              utan en diskussion om konkreta projekt.
            </seg>
            <seg n="2e15e853">
              Man kan som politiker välja förhållningssätt. Antingen gömmer
              man sig bakom det allmänna, lite okonkreta och övergripande, eller
              också går man in i den konkreta verkligheten.
            </seg>
            <seg n="1646d6f1">
              I Älvdalens kommun och i Idreområdet, som den här interpellationen
              handlar om, är turismen en stor näring. Det är den näring som
              har de bästa utvecklingsförutsättningarna. Den fungerar i mångt
              och mycket som motor i bygderna. När det gäller Tre toppar låg
              det år av utvecklingsarbete bakom planerna, som nu blir stoppade.
              Enligt min uppfattning måste signalerna på ett tidigt stadium
              vara sådana att länsstyrelse och kommun kan samverka så att stora
              projekt som detta inte stoppas i ett sent skede.
            </seg>
            <seg n="6c1dbbc0">
              Det man möjligen kan lära av det aktuella projektet är att det
              måste bli en smidigare växelverkan mellan stat, kommun och en
              eventuell intressent. Då finns det också förutsättningar att utforma,
              förändra och utveckla projektet så att situationer som den i Idre
              inte uppkommer. Det skulle vara intressant att höra Maud Olofssons
              uppfattning på den punkten. Hur åstadkommer vi det i framtiden?
              Det behöver inte hänskjutas till efter det att remissomgången
              om Ansvarskommittén är klar. Det går att ha en uppfattning om
              det nu, och jag tycker att det är rimligt att kunna kräva det
              av landets näringsminister.
            </seg>
            <seg n="b9aec6c5">
              När det gäller sådana projekt som Tre toppar växer de ofta fram
              genom ett samarbete mellan kommunen och ett lokalt företag. Det
              handlar om visionsarbete, grundliga undersökningar, marknadsbedömningar
              och ekonomiska bedömningar. Avgörande är ofta kreativitet hos
              de inblandade och deras förmåga att bedöma ett projekts konkurrenskraft.
              Staten i form av länsstyrelsen kan vara ett konstruktivt bollplank.
              Ett regionförbund, i det här fallet Region Dalarna, kan markera
              en positiv hållning, vilket kan betyda mycket för viljan att fortsätta.
              Banker, EU-fonder och olika stödformer är viktiga för finansieringen.
              Till och med kan ett besök av exempelvis en näringsminister, som
              i positiv mening hejar på, vara av stor betydelse.
            </seg>
            <seg n="e74b2c83">
              Det är när man kommer till ungefär dessa punkter som det hela
              blir intressant och spännande. Då tvingas man vara konkret. Nu
              är situationen den att man efter det som hänt i Älvdalens kommun
              står i begrepp att starta jobbet på nytt, att försöka hitta en
              ny infallsvinkel på hur man utvecklar turismen i framför allt
              Idreområdet. Det arbetet är i sin början. Kommunen har bjudit
              in Region Dalarna att delta i en arbetsgrupp. Jag vet att även
              länsstyrelsen känner till arbetet och har en viss framtidstro
              på det.
            </seg>
            <seg n="1700df73">
              Man skulle också gärna se att näringsministern på en inbjudan
              från kommunledningen kom till Idre, var med i resonemanget, lät
              sig informeras. Kommunledningen kommer att skicka en skriftlig
              inbjudan, och jag hoppas att näringsministern tackar ja till den.
            </seg>
          </u>
          <note type="speaker" n="5f94ced0">
            Anf. 72 ANNELI SÄRNBLAD (s):
          </note>
          <u who="anneli_sarnblad_f3fd4a" xml:id="i-b1a91ec7a7bff2b4-0" n="ca8450e3">
            <seg n="50da6bcd">
              Herr talman! I den region som jag bor i, norra Dalarna, är viljan
              både lokalt och regionalt stor att jobba med förändringsprocesser
              och se positivt på de stora utmaningar man står inför. Det gäller
              både näringslivet och befolkningen.
            </seg>
            <seg n="acf90ef5">
              Jag har följt projektet Tre toppar i många år och sett det förankringsarbete
              som skett liksom det lokala starka engagemanget från både näringslivets
              och befolkningens sida. Tyckandet har varit stort i projektet,
              men den positivism och styrka som jag kände det sista året var
              stark och djupt förankrad i bygden.
            </seg>
            <seg n="2cdce0d5">
              Den nya miljökonsekvensbeskrivningen var ett mycket bra arbete,
              och jag förstår ministerns dilemma när det gäller detta. Jag vill
              därför ställa en fråga till näringsministern i dag. Är ministern
              redo att jobba lite mer med frågan hur kommuner som Älvdalen,
              med en stor andel naturreservat, ska kunna använda mark och utvecklas
              i framtiden? Oavsett vilken partifärg vi i kammaren har tror jag
              att det är viktigt att lyfta upp debatten till ytan. Hur ska de
              kommunerna klara sig? Det gäller inte bara Älvdalens kommun utan
              också stora delar av norra Sverige.
            </seg>
            <seg n="b79942c0">
              Det tragiska med beslutet är att projektet inte blev av, men
              det positiva är att näringsministern och den nya moderatledda
              regeringen inte släckt alla de eldar som brunnit. Man känner dock
              en viss oro i dessa trakter för att eldarna så småningom ska slockna.
              Frågan är: Har näringsministern något inflytande i den moderatledda
              regeringen?
            </seg>
            <seg n="6d1eae0e">
              Vi har tidigare under dagen lyssnat på Anders Borg, finansministern,
              och fått höra hans syn på många frågor som rör regionalpolitik.
              När man lyssnar på honom känner man en viss oro. Åtminstone gäller
              det mig som bor i Dalarna, och jag tror att det även gäller dem
              som bor i norra delen av Sverige.
            </seg>
            <seg n="43dc5c89">
              Ministern talar i sitt svar om en god servicenivå och om att
              vi ska ha en bra näringslivsutveckling i hela landet. Ministern
              säger också att det är viktigt med lokalt och regionalt inflytande.
              Projektet Tre toppar handlade om just det. Det var inget projekt
              som kom av sig självt, utan man hade jobbat lokalt och regionalt
              och verkligen satsat på framtidstänkandet. Och precis som Peter
              Hultqvist var inne på är turistnäringen den stora näringsfaktorn
              i dessa trakter. Jag vill därför i dag lyfta upp denna svåra diskussion
              i kammaren. Jag tror att den är viktig vilken partifärg vi än
              må ha.
            </seg>
            <seg n="9b801ac8">
              Är näringsministern redo att lyfta upp frågan om de kommuner
              som har stora naturreservat och Natura 2000-områden? Hur ska vi
              lösa det i framtiden? Det är ingen enkel fråga, det vill jag säga
              i dag, men jag undrar: Har Centerpartiet något att säga till om
              vad gäller att lyfta upp det lokala och regionala inflytandet?
              Jag vet från de debatter jag haft med moderata ministrar att man
              inte är så jätteivrig med att se till att hela Sverige ska leva.
              Det är storstadsregionerna som står i fokus precis hela tiden.
            </seg>
          </u>
          <note type="speaker" n="f9a8e55d">
            Anf. 73 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-9" n="9f12bff3">
            <seg n="ed72d290">
              Herr talman! Vi ska återigen vara noga med ansvarsområdena. Det
              är miljöministerns ansvarsområde att pröva lagstiftningen när
              det gäller Natura 2000 och den delen. Det är viktigt att säga
              i den här debatten.
            </seg>
            <seg n="7b5594dc">
              Däremot kan jag säga att från min horisont sett jag talar av
              rätt stor egen erfarenhet välkomnar jag en debatt om möjligheterna
              för näringslivet att verka också i de delar av landet där vi har
              många skyddade områden. Nu ska man emellertid komma ihåg att om
              det är några som avsatt områden och därmed stängt ute företagen
              från att verka i dessa områden så är det Socialdemokraterna, ivrigt
              påhejade av Miljöpartiet. Det är inte de borgerliga regeringarna
              som varit de stora tillskyndarna av sådana områden, områden där
              företagen stoppats från möjligheterna att utvecklas, utan det
              har skett under ledning av Socialdemokraterna.
            </seg>
            <seg n="c3959b6a">
              Jag vill också säga att vi har ett behov av att skydda en del
              mark. Jag tror att vi lite grann måste fundera på hur vi både
              klarar skyddet av värdefulla områden och kan bedriva en aktiv
              näringsverksamhet. I annat fall kommer människor inte att kunna
              bo och leva i framför allt Norrlands inland. Om Socialdemokraterna
              är beredda att ta den diskussionen kanske Anneli Särnblad ska
              börja i sitt eget parti. Då kan vi se om det finns några öppningar
              för att öka möjligheterna för turistföretagen att verka.
            </seg>
            <seg n="65d9a280">
              Jag kan hålla med om att analysen och diskussionen om projektet
              fick pågå alldeles för länge för att sedan hamna hos regeringen.
              Men återigen är det den tidigare regeringen som i så fall skulle
              ha skött de relationerna under resans gång. Det var under den
              tidigare regeringens tid som projektet togs fram. När det sedan
              kom till oss hade vi att pröva det mot den lagstiftning som finns.
              Jag skulle vilja fråga Peter Hultqvist och Anneli Särnblad om
              de är beredda att ändra den lagstiftning som finns för habitat-
              och fågeldirektiven. I så fall ska ni meddela det i kammaren.
              Vi har att pröva förslagen enligt den lagstiftning som finns.
            </seg>
            <seg n="178b4622">
              Det är viktigt att säga att vi behöver många turistföretag, och
              vi måste kunna kombinera turismutvecklingen med naturhänsyn och
              med hänsyn till de resurser som finns. Jag tror att det är möjligt,
              och jag kan dela Peter Hultqvists åsikt att vi borde göra det
              mer tillsammans. Statens ansvar i detta sammanhang är naturligtvis
              att under resans gång upplysa om de problem som kan uppstå om
              man förlägger verksamhet på olika ställen och så vidare. Jag hoppas
              verkligen att vi kan utveckla en sådan bättre dialog.
            </seg>
            <seg n="1bd474a7">
              Vi behöver även förenkla regelverken så att man får besluten
              snabbare. Miljöminister Andreas Carlgren har lagt fram ett antal
              förslag som innebär förenklingar i de olika skedena färre överklagansmöjligheter
              och så vidare just för att snabba på en del av hanteringen. Det
              är jättebra om Socialdemokraterna stöder ett sådant förenklings-
              och förändringsarbete.
            </seg>
            <seg n="45c9eb7b">
              Slutligen vill jag säga att regeringen gör ganska mycket insatser
              för att stärka turistnäringen. Sänkningen av arbetsgivaravgifterna
              inom tjänstesektorn riktar sig till en del mot just turistnäringen.
              Det vore väl bra om även Socialdemokraterna i så fall kunde stödja
              en sådan insats så att vi fick bättre förutsättningar för små
              turistföretag också i de glest befolkade områdena.
            </seg>
            <seg n="9031995b">
              Vi förenklar regelverken, och där finns det rätt mycket att göra
              inom restaurangbranschen och annat. Vi stärker också insatserna
              för att marknadsföra Sverige när det gäller turistsidan. Så det
              är en hel del saker som är till för att underlätta för turistföretag
              runt om i vårt land.
            </seg>
          </u>
          <note type="speaker" n="876edfdd">
            Anf. 74 PETER HULTQVIST (s):
          </note>
          <u who="peter_hultqvist_c9866b" xml:id="i-81b83dcec17f48ad-3" n="db63c384">
            <seg n="34acf4e3">
              Herr talman! Jag har varken i min interpellation eller i min
              fråga berört Natura 2000. Jag anser inte att debatten egentligen
              har den grunden, eftersom det nu handlar om framtiden. Vi har
              en historia med ett projekt som heter Tre toppar och som har stoppats.
              Länsstyrelsens styrelse i Dalarna skickade det här vidare till
              regeringen. Man avstyrkte inte projektet. Regeringen skulle ha
              upp det till beslut. Det hade gått att föra en dialog med Älvdalens
              kommun före beslutet. Då kunde man också ha funderat på om man
              ska fullfölja hela beslutssituationen.
            </seg>
            <seg n="70ae7043">
              Jag tror att man ska försöka undvika den här typen av situationer
              i framtiden. Jag tror att länsstyrelser, kommuner och privata
              intressenter i olika sammanhang måste bli oerhört smidiga och
              bra på att utbyta information och ha underhandsdiskussioner. Jag
              tror att det är viktigt att också regeringen i något läge ska
              vara med i dessa underhandsdiskussioner om det är ärenden som
              kan sluta på regeringsnivå. Jag vet att det går att ha det på
              det sättet, för jag har själv i andra frågor deltagit i den typen
              av diskussioner.
            </seg>
            <seg n="dd873e19">
              Jag tror att man inför framtiden ska titta på det här med växelverkan,
              information och dialog i beslutsprocesser. Där finns det inget
              problem för Socialdemokraterna att delta. Eftersom jag har en
              gedigen socialdemokratisk både lokal och regional bakgrund när
              det gäller politik vet jag att sådant här går att ordna. Det är
              mer fråga om förhållningssätt än någonting annat.
            </seg>
            <seg n="368eb7fd">
              Interpellationen har egentligen sin grund i att vi vill informera
              och ge näringsministern kunskap och vetskap om att det sker en
              omstart i Älvdalen och Idre. Jag presenterade i min inledning
              en inbjudan till att informeras om turismens betydelse och utveckling
              i norra Dalarna och ta del av historien bakom Idre fjällanläggning,
              som vuxit från en liten anläggning till en stor, bred och mycket
              viktig sådan. Men framför allt handlar det om att kommunledningen
              i Älvdalen och berörda företag i bygden ska få sin chans att till
              dig ge en bild av hur man ser på framtiden. Det finns nya projekt.
              Det finns nya idéer på gång. Jag tror att det skulle kunna bli
              ett spännande, givande och utvecklande besök. Jag hoppas att du
              tar chansen att tacka ja till den skriftliga inbjudan som kommer.
              Jag skulle till och med vara mycket glad om du kunde ge besked
              här i dag om att du är beredd att komma.
            </seg>
            <seg n="74870ea8">
              Interpellationen är väldigt allvarligt menad. Om man jobbar hårt
              med ett projekt och samlar ihop bygden och beslutsprocessen sedan
              stoppas på det här sättet krävs det lite grann för att det ska
              komma en nystart. Då krävs det också en del i själva legitimitetsskapandet.
              Man måste skapa en möjlighet till dialog även med regeringen.
              Även om det nu är olika politisk färg på kommunledningen i Älvdalen
              och den nuvarande regeringen anser jag att det är viktigt. Hur
              det än är måste man ha en gemensam ambition att skapa nya jobb
              och nya framtidsprojekt och framför allt vara konkret i en bygd
              som Idre-Älvdalen.
            </seg>
            <seg n="ab05c86d">
              Om debatten så småningom kan leda fram till ett ministerbesök
              och en fördjupad kunskap om Idreområdet är jag mycket nöjd. Men
              sedan gäller det också att ta avstamp och gå vidare.
            </seg>
          </u>
          <note type="speaker" n="87cbc721">
            Anf. 75 ANNELI SÄRNBLAD (s):
          </note>
          <u who="anneli_sarnblad_f3fd4a" xml:id="i-b1a91ec7a7bff2b4-1" n="ca8450e3">
            <seg n="4777f440">
              Herr talman! Jag hoppas också att näringsministern kommer att
              besöka Älvdalen. Ministerns centerpartistiska partivänner har
              också varit väldigt positiva till projektet och har varit engagerade.
            </seg>
            <seg n="45928f4c">
              Denna fråga är viktig för näringslivet. Det handlar här om mellan
              400 och 500 arbetstillfällen. Det är alltså väldigt många arbetstillfällen
              i denna region. Hur tänker ministern när det gäller kompensation?
              Vilka förslag tänker hon ta med sig till Älvdalen? Det vore bra
              om hon kunde säga: Ja, men det här och det här vore bra det kan
              vi i regeringen stötta.
            </seg>
            <seg n="e8a53be5">
              Jag hoppas verkligen att ministern kommer att besöka Älvdalen
              och ta del av allt, framför allt Tre toppar och dess fortlöpande
              positiva arbete. Projektet har startat. Det handlar om regional
              och lokal förankring. Ministern måste väl tycka att det är tragiskt
              att denna näringspolitiska fråga, där det har varit sådant starkt
              lokalt och regionalt engagemang, har klippts av helt. Tycker inte
              ministern att det är tråkigt?
            </seg>
            <seg n="120e6875">
              Det är viktigt med en god servicenivå för Älvdalens kommun. Ministern
              beskriver en stor fara inför framtiden. Vi hade debatter tidigare
              här i dag om hur det kommer att se ut i vissa regioner och lokalt.
              Det finns nog många saker som ministern kan få ta del av i Älvdalens
              kommun och i norra delen av Dalarna. För den här moderatledda
              regeringen vore det nog bra att besöka vissa små kommuner och
              ta del av hur det ser ut i de olika verkligheterna.
            </seg>
          </u>
          <note type="speaker" n="a41663e4">
            Anf. 76 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-10" n="9f12bff3">
            <seg n="3b9d7d1a">
              Herr talman! Jag kan förstå att det finns en besvikelse. Har
              man jobbat länge med ett sådant här projekt och satsat jättemycket
              och som ni säger har lokal och regional förankring och så vidare
              blir det naturligtvis en jättestor besvikelse.
            </seg>
            <seg n="29fd5d3c">
              Samtidigt är det så att det hela tiden under resans gång har
              rests frågetecken kring lokaliseringen av projektet. Sitter man
              i regeringen måste man följa den lagstiftning som finns. Jag har
              inte fått något besked från Socialdemokraterna om ni är beredda
              att ändra lagstiftningen när det gäller habitatdirektivet, fågeldirektiv
              och annat, det som är följden av det. Man kan inte skriva under
              allt detta för att när man kommer till konkreta saker säga att
              det inte ska gälla. Däremot kan jag beklaga att man under resans
              gång inte har fört den diskussionen. Men jag tänker inte ta ansvar
              för det som socialdemokratiska tidigare regeringar har gjort,
              utan jag tar ansvar för det som vi har gjort.
            </seg>
            <seg n="a98eb461">
              Är det något ställe som jag har besökt mycket och kan rätt mycket
              om är det just Dalarna. Jag beundrar verkligen den turistsatsning
              som hela Dalarna gör, i Siljansbygden och runt om. Det är ett
              målmedvetet och sammanhållet turistarbete som är väldigt imponerande.
              Jag tror att övriga landet har en hel del att lära av Dalarna
              i det sammanhanget. Har jag bara möjlighet att besöka Idre och
              Älvdalen gör jag naturligtvis det, för det är så man får inspiration
              som näringsminister att göra saker och ting.
            </seg>
            <seg n="185f11f1">
              Jag tycker också att det är viktigt att fundera över hur vi ska
              göra regelverken enklare. Miljöministern går igenom den lagstiftning
              som finns på området för att förkorta beslutsprocessen, göra det
              tydligare för företagen och göra det möjligt för dem att i ett
              tidigt skede få reda på om det kommer att gå att bygga och exploatera
              eller inte. Det viktigaste med den här debatten är att vi säger
              till turistföretagen att vi är i full färd med att göra detta.
            </seg>
            <seg n="4376467e">
              Peter Hultqvist säger att han inte har berört Natura 2000 i debatten.
              Men vi måste beröra det, för det är det som det handlar om. Man
              kan inte bara blunda och säga: Det där vill jag inte beröra, för
              det är så himla besvärligt. Natura 2000 finns. Det finns en överenskommelse
              om det. Det är precis det som regeringen har måst ta hänsyn till.
            </seg>
            <seg n="2ff5a6e7">
              Jag tycker att det är fantastiskt bra om man engagerar sig i
              turistutvecklingen. Regeringens samlade förslag för företagsklimatet
              är väldigt bra för alla de här företagen. Utöver det har vi sänkta
              arbetsgivaravgifter, just för att rikta sig mot dem. Det finns
              möjligheter för socialdemokratiska riksdagsmän att stödja ett
              sådant förslag. Hela regelförenklingsarbetet syftar till att göra
              det bättre inte minst för turistföretagen. Så det finns goda förutsättningar
              för en fortsatt turismutveckling. Med tanke på detta och det som
              sagts i den tidigare debatten om goda kommunikationer och infrastruktur
              anser jag att turistföretagen har en lysande framtid i vårt land.
            </seg>
          </u>
          <note type="speaker" n="a9c2b57e">
            Anf. 77 PETER HULTQVIST (s):
          </note>
          <u who="peter_hultqvist_c9866b" xml:id="i-81b83dcec17f48ad-4" n="db63c384">
            <seg n="d031636e">
              Herr talman! Det är svårt när man ska forska i vad som har sagts
              och inte sagts mellan olika personer i de här sammanhangen och
              vilka informationer som har varit.
            </seg>
            <seg n="6d1a8a4b">
              Jag kan konstatera att länsstyrelsens styrelse inte har gått
              i god för projektet. Länsstyrelsens styrelse i Dalarna är statens
              förlängda arm i sammanhanget. Regeringen förde ingen dialog med
              Älvdalens kommun innan den fattade sitt beslut. Jag har respekt
              för att statsrådet säger att man ska följa den lagstiftning som
              gäller.
            </seg>
            <seg n="cddedb44">
              För min del har interpellationen handlat om: Hur kommer man framåt,
              hur ser vi framåt, och vad gör vi i den situation som är? Vissa
              beslut har fattats, vissa ageranden har skett, och vissa effekter
              har uppnåtts. Man jag har också konstaterat att det finns en tanke
              på nystart. Den är nu det mest intressanta, oavsett hur lagstiftningen
              om Natura 2000 ser ut.
            </seg>
            <seg n="82528ef8">
              Det är där jag menar att näringsministern skulle kunna spela
              en roll. Du säger: Har jag möjlighet att besöka Idre och Älvdalen
              gör jag det. Är det ett ja på den inbjudan jag har föranstaltat
              om här?
            </seg>
            <seg n="9999b91a">
              Nu handlar det om att försöka få ihop bra krafter som är intresserade
              av något konkret och inte bara den allmänpolitiska debatten. Älvdalens
              kommun är beredd att nystarta. Man har inbjudit Region Dalarna.
              Nu inbjuder jag näringsministern. Herbert Halvarsson kommer att
              följa upp det med en konkret skriftlig inbjudan. Jag hoppas att
              den formulering du använde var ett ja.
            </seg>
          </u>
          <note type="speaker" n="ebddb078">
            Anf. 78 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-11" n="9f12bff3">
            <seg n="344447ba">
              Herr talman! Det är väldigt bra om det sker en nystart. Låt mig
              skicka med några råd i sammanhanget.
            </seg>
            <seg n="41b2bd2c">
              Det gäller att nu granska avslaget. Vad har det för betydelse,
              och hur ser det ut? Vad är det för lagstiftning vi har? Vi har
              att ta hänsyn till Natura 2000. Möjligen finns det andra ställen
              att exploatera där man kan tänka lite annorlunda och så vidare.
              Det kan gärna ske i dialog med våra myndigheter.
            </seg>
            <seg n="231804ef">
              Jag är gärna med och för en sådan dialog. Men det är andra representanter
              som finns inom hela miljöområdet som behöver finnas med i processen
              för att man ska komma framåt. Jag har också redovisat att regeringen
              har en stark satsning när det gäller just turistföretagandet.
            </seg>
            <seg n="b0dec48f">
              I synnerhet på gles- och landsbygden har vi stora behov av utveckling
              inom turistområdet. Det är därför som vi till exempel har sänkta
              arbetsgivaravgifter i inlandet. Det är därför vi satsar på tjänstesektorn
              när det gäller turisterna. Det är också därför vi har stort fokus
              på att förenkla regelverket inom de här branscherna.
            </seg>
            <seg n="f19bac48">
              Har jag möjlighet att komma är det precis med den begränsning
              som alla ministrar har. Tack och lov tar vi inte ansvar för vår
              almanacka som minister så att vi alltid kan avgöra hur många inbjudningar
              vi kan tacka ja till och tacka nej till.
            </seg>
            <seg n="afeec702">
              Jag kan säga så mycket som att jag är mycket intresserad av den
              turistutveckling som sker i Dalarna och den näringslivsutveckling
              som finns där. Har jag möjlighet att göra någon insats i något
              sammanhang är jag beredd att göra det.
            </seg>
            <seg n="51d50a25">
              Jag hoppas verkligen att de turistföretag som finns i Dalarna
              känner att de har ett stöd av regeringen i sina ambitioner att
              bygga upp den företagsamhet inom turistnäringen som de nu gör.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="681569b5">
            12 § Svar på interpellationerna 2006/07:600 och 604 om näringslivets
            förutsättningar i Västernorrland
          </note>
          <note type="speaker" n="ae637fa7">
            Anf. 79 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-12" n="9f12bff3">
            <seg n="27a31a40">
              Herr talman! Eva Sonidsson och Hans Stenberg har båda frågat
              vilka åtgärder jag och regeringen avser att vidta för att förbättra
              näringslivets förutsättningar i Västernorrland. Eva Sonidsson
              frågar mot bakgrund av utvecklingen i södra Ångermanland, framför
              allt i Sollefteå och Kramfors kommuner. Hans Stenberg ställer
              sin fråga mot bakgrund av bland annat energiprisernas utveckling
              och förändringarna av transportbidraget. Jag väljer att besvara
              interpellationerna gemensamt.
            </seg>
            <seg n="48c7b433">
              Låt mig först understryka regeringens uppfattning att en av de
              viktigaste åtgärderna för att stärka en regions konkurrenskraft
              är att öka det lokala och regionala inflytandet över förutsättningarna
              för näringslivets utveckling. Det är genom egen kraft, byggd på
              de förutsättningar som kommuner och regioner själva är bäst på
              att analysera och värdera, som man kan skapa en långsiktigt god
              jordmån för företag och jobb.
            </seg>
            <seg n="efcb4b75">
              Det finns inte många exempel på att tidigare regeringars stödpaket
              som satts in i akuta krissituationer har gett långvarigt positiva
              effekter på kommuners utveckling. I de kommuner där man i stället
              har en klar bild av sin situation och en strategi för kommunens
              satsningar för ett gott näringslivsklimat är man långt mindre
              sårbar och beroende av akuta statliga insatser. Genom eget aktivt
              utvecklingsarbete kan kommuner och regioner bli intressanta och
              attraktiva för företagare, besökare och invånare. Företagare lyfter
              ofta fram att dialogen med ansvariga i kommun och region och de
              attityder till näringslivet som företagarna möter där, är bland
              de viktigaste faktorerna för ett bra och attraktivt företagsklimat.
            </seg>
            <seg n="beb7a4fd">
              Eva Sonidsson hänvisar till att det i utredningen om en myndighet
              för säkerhet och beredskap föreslås att vissa verksamheter ska
              lokaliseras till Sollefteå och Sandö i Kramfors kommun. Detta
              skulle bara delvis kompensera bortfallet av de arbetstillfällen
              som förslaget också innebär. När det gäller detta kan jag bara
              kort informera om att utredningens betänkande nu har remitterats
              till drygt 130 remissinstanser. Remisstiden går ut i september.
              Dessförinnan tar regeringen för sin del inte ställning till utredningens
              förslag.
            </seg>
            <seg n="ae5cc696">
              Till Hans Stenberg vill jag beträffande energipriserna säga att
              regeringen arbetar målinriktat för att öka användningen av förnybar
              energi. Energibeskattningen är ett styrmedel för att påskynda
              omställningen till mer miljövänliga energislag. Skattereduktion
              gäller sedan länge för energiintensiva företag. Sådana företag
              kan också delta i program för energieffektivisering, som ger möjlighet
              till skattebefrielse för elanvändning i produktionen, mot att
              företagen genomför ett strukturerat arbete för energieffektivisering.
              Programmet har varit ett framgångsrikt styrmedel och har tagits
              emot mycket positivt av de berörda företagen. Inte minst Norrlandslänen
              har goda förutsättningar att bidra till tillverkning av miljövänliga
              energiprodukter. Demonstrationsanläggningen för etanolproduktionen
              i Örnsköldsvik är exempel på en verksamhet som drar nytta av den
              pågående energiomställningen.
            </seg>
            <seg n="153b2478">
              Regeringen har anmält ett förslag till nytt transportbidrag till
              Europeiska kommissionen. Detta förslag innebär en höjning av anslaget
              och alltså ingen försämring. Jag är klart medveten om att transportbidraget
              har stor betydelse för de företag i Norrland som är berättigade
              till bidraget. Min fasta ambition är att bidraget ska utformas
              så att det också i fortsättningen på ett bra sätt kompenserar
              företagen för deras avståndsnackdelar.
            </seg>
            <seg n="3463561a">
              Jag kan försäkra Eva Sonidsson och Hans Stenberg om att regeringen
              är fullt uppmärksam på näringslivets och arbetsmarknadens utveckling
              i Västernorrlands län lika väl som i övriga delar av landet.
            </seg>
          </u>
          <note n="eea98337">
            Då Hans Stenberg, som framställt en av interpellationerna, anmält
            att han var förhindrad att närvara vid sammanträdet medgav talmannen
            att Jasenko Omanovic i stället fick delta i överläggningen.
          </note>
          <note type="speaker" n="93498a2c">
            Anf. 80 EVA SONIDSSON (s):
          </note>
          <u who="eva_sonidsson_19d74c" xml:id="i-9f3b7768a784f693-0" n="d6aecd6b">
            <seg n="a7ce9f99">
              Herr talman! Jag får tacka för svaret på interpellationen. Anledningen
              till att jag skriver interpellationen är att jag känner en stor
              oro inför framtiden och arbetstillfällen i några av våra kommuner
              i Västernorrlands län och då framför allt i Kramfors och Sollefteå.
            </seg>
            <seg n="2816db6d">
              Maud Olofsson skriver i sitt svar att kommunerna genom egen kraft
              ska bygga på förutsättningar som finns för näringslivets utveckling.
              Visst är det logiskt att man utvecklar och jobbar med det man
              är bra på.
            </seg>
            <seg n="f7df527e">
              Vi har i dag ett mycket bra näringslivsklimat i våra kommuner
              i Västernorrland. Många små företagare startar verksamhet mycket
              på grund av att det inte finns andra jobb och för att man vill
              bo kvar i länet. Det är positivt för kommunernas utveckling att
              det bildas nya företag. Men vi är också beroende av andra arbetstillfällen
              för att bland annat bibehålla en bra service till våra invånare.
            </seg>
            <seg n="3b1d3573">
              Jag vill ta tillfället i akt att framföra till Maud Olofsson
              den oro jag känner och de tankar kring framtiden för Räddningsverket
              i Sandö och KBM i Sollefteå jag har. Efter försvarsnedläggningen
              i Sollefteå utlokaliserades huvudkontoret för Folke Bernadotteakademin
              till Sandö i Kramfors kommun. Det är snart fem år sedan.
            </seg>
            <seg n="ef5985e9">
              Syftet med det var att stödja den lokala utvecklingen i området
              men också att förstärka samstämmigheten i svenska krishanterings-
              och fredsinsatser genom samverkan med Räddningsverkets utbildningsskola
              i Sandö och KBM i Sollefteå.
            </seg>
            <seg n="a542d3eb">
              Vi har i länet ett kluster av många olika myndigheter som på
              olika sätt jobbar för att vi ska ha en bra förebyggande krisberedskap
              och bra utbildning för räddning, kriser och katastrofer av olika
              slag. På Sandö finns även Folke Bernadotteakademin och en ny invigd
              ambulansakademi och ett räddningsgymnasium med sammanlagt mer
              än hundra anställda.
            </seg>
            <seg n="b1618695">
              Det har pågått flera utredningar hur krisberedskapen ska se ut.
              Den senaste utredningen gjordes av Mats Sjöstrand. Syftet med
              den utredningen har varit att pröva om relevanta delar av myndigheten
              bör föras samman till en myndighet för frågor som samhällets beredskap
              och säkerhet samt i vilken utsträckning övriga delar bör föras
              över till andra befintliga myndigheter.
            </seg>
            <seg n="2e0aaf62">
              Ett betänkande från utredningen av en myndighet för säkerhet
              och beredskap är överlämnat till regeringen och utskickad på remiss
              till drygt 130 remissinstanser, precis som ministern nämnde i
              svaret. Utredningen skriver hur man i sitt arbete har tagit betydande
              regionalpolitiska hänsyn. Man har därför föreslagit att verksamheten
              blir kvar på Sandö och i Sollefteå. Det är positivt så långt.
            </seg>
            <seg n="f10d9832">
              I Sandö ska utbildningsorganisationen för räddningsverksamheten
              enligt förslaget minska betydligt, vilket i princip innebär en
              halvering av dagens verksamhet. Maximalt föreslår utredaren att
              40 årsarbetskrafter ska finnas kvar på Sandö. Tillsammans med
              en halvering av utbildningsverksamheten på Sandö och andra hot
              om nedläggningar innebär detta att framtiden för södra Ångermanland
              ser mörk ut.
            </seg>
            <seg n="1294f0cc">
              Det innebär en fortsatt befolkningsminskning. Och det är i första
              hand kvinnor, unga och välutbildade som flyttar. Det leder i sin
              tur till en ännu svagare lokal utveckling. För att bryta denna
              negativa utveckling krävs kraftfulla åtgärder från statens sida.
            </seg>
            <seg n="3806fc07">
              Utredaren föreslår också att det skapas ett administrativt centrum
              för KBM i Sollefteå. Det administrativa centrumet kommer enligt
              utredaren att få behålla arbetstillfällena. Men eftersom man förändrar
              inriktningen på verksamheten förlorar man den tekniska kompetens
              som finns hos personalen i dag. Man måste alltså rekrytera ny
              personal.
            </seg>
            <seg n="74485aba">
              Administration tillhör också de arbetsuppgifter som först riskerar
              att försvinna när det görs besparingar, vilket är oroande om man
              ser framåt i tiden. Ökade datoriseringar leder också till allt
              färre arbetstillfällen inom denna sektor.
            </seg>
            <seg n="4c8ad97d">
              I dag har man en positiv inflyttning till Sollefteå. Det är lätt
              att rekrytera den personal som behövs för den verksamhet som man
              har i dag. Och det vore synd att inte bevara den.
            </seg>
            <seg n="c5a4bc97">
              Jag hoppas att regeringen är lyhörd för de remissvar som kommer
              in och ser till att vi får behålla kompetent personal och att
              verksamheten kan utvecklas i framtiden.
            </seg>
          </u>
          <note type="speaker" n="ebe39355">
            Anf. 81 JASENKO OMANOVIC (s):
          </note>
          <u who="unknown" xml:id="i-4855da721e82f357-23" n="fa00cbd4">
            <seg n="b11921fb">
              Herr talman! Jag tackar ministern för svaret. Jag har läst och
              letat efter någonting konkret i svaret. Frågan var vilka åtgärder
              som regeringen avser att vidta för att förbättra näringslivets
              förutsättningar i Västernorrland.
            </seg>
            <seg n="e1d0dbea">
              Jag kanske har hittat ett embryo till ett svar när det gäller
              transportbidragen. Det finns en ambition hos näringsministern
              att skapa ett sådant bidrag som ska kompensera företagen för deras
              avståndsnackdelar.
            </seg>
            <seg n="a67c0aed">
              Sedan talas det om en demonstrationsanläggning för etanolproduktion
              i Örnsköldsvik. Den är vi socialdemokrater mycket stolta över.
              Vi agerade både lokalt och på riksnivå för att få till stånd en
              sådan produktionsanläggning. Det gläder mig faktiskt att även
              näringsministern tycker att det har gjorts ett bra jobb i fråga
              om den.
            </seg>
            <seg n="fb1834bd">
              Men vad är svaret? Det som händer just nu i Västernorrland när
              det gäller näringslivet är att vi har ett antal fabriker som kommer
              att stängas. Det handlar om sådant som vi faktiskt är bra på i
              Västernorrland och i hela Norrland. Det är pappersbruken som läggs
              ned. I Utansjö pappersbruk är det fråga om ungefär 130 arbetstillfällen
              och i Wifsta pappersbruk 180 arbetstillfällen. Men det handlar
              inte bara om arbetstillfällena på fabrikerna. Det är många fler
              arbetstillfällen som berörs. Dessutom väljer regeringen att lägga
              ned en av Vin &amp; Sprits fabriker. Eva Sonidsson har nämnt Sandö.
              Sedan tillkommer all omorganisation inom statliga myndigheter.
              I min hemkommun försvinner kanske 200 statliga jobb. Då är frågan:
              Hur kan man förbättra näringslivsklimatet i Västernorrland? När
              dessa myndigheter försvinner, försvinner kunder till småföretagare
              i Västernorrland. Det är kunder som är grunden i småföretagarnas
              kundkrets. När en myndighet försvinner, försvinner möjligheterna
              för turistföretagen att anordna konferenser. Det blir svårare
              för dem eftersom vi inte har turistsäsong året runt.
            </seg>
            <seg n="c6cd60f7">
              Det finns alltså problem som ministern inte tar upp. Det är självklart
              att man ska jobba med egen kraft för att skapa ett bättre näringslivsklimat
              och för att skapa bättre förutsättningar. Det är självklart att
              man ska utgå från det som man är bra på. Men om benen slås undan
              hela tiden orkar man efter ett tag inte resa sig igen. Och problemen
              är störst för småföretagen. För dem försvinner den största kundkretsen
              som finns i Västernorrland. Och det är där som det uppstår stora
              svårigheter för näringslivet i Västernorrland. Men i svaret berör
              inte näringsministern detta.
            </seg>
          </u>
          <note type="speaker" n="11797a9a">
            Anf. 82 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-13" n="9f12bff3">
            <seg n="43d8cca8">
              Herr talman! Västernorrland är ett av de län som jag känner till
              bäst eftersom jag kommer därifrån. Jag tror därför att jag känner
              till klimatet ganska väl.
            </seg>
            <seg n="3424c009">
              Det som behövs i Västernorrland är ökade inslag av småföretagsamhet.
              Vi har varit otroligt beroende av de stora företagen under lång
              tid. Hela Ådalen karaktäriseras av storföretagens insatser. Det
              behöver ske en omställning så att det också blir mindre företag.
            </seg>
            <seg n="2978bac5">
              Örnsköldsviks kommun har gjort en sådan omställning, vilket har
              varit väldigt betydelsefullt för den tillväxt som sker där. Den
              omställning och de strategier som man tog fram i Sollefteå efter
              nedläggningen av försvarsindustrin var också ett sätt att försöka
              gå åt det hållet. Jag tror att det bara finns en väg, nämligen
              mer av småföretagande, fler företag som vill starta och fler företag
              som vill växa.
            </seg>
            <seg n="05d0072e">
              Vad är det som Västernorrland är bra på? Inom träindustrin finns
              det en väldigt stor kompetens i just Västernorrland. När jag besöker
              de företag som finns där uppe beskriver man att det går att göra
              pappersmassa och annat som är mer traditionellt men att det också
              går att göra bränsle.
            </seg>
            <seg n="f611fae7">
              Jasenko Omanovic säger att det är tack vare Socialdemokraterna
              som etanolfabriken och Piloten finns i Örnsköldsvik. Men jag vill
              nog syna den argumentationen en del. Det hade aldrig skett någon
              energiomställning eller någon satsning på etanolfabriken i Örnsköldsvik
              om inte Centerpartiet hade drivit på Socialdemokraterna. Jag vet
              det eftersom jag var med. Men jag är väldigt glad över att vi
              tillsammans kunde göra denna satsning. Jag är i dag också väldigt
              glad för svensk del att vi nu ligger i fronten när det gäller
              denna typ av forskning. Jag tror att hela detta område är ett
              område som Västernorrland skulle må bra av att utveckla. Jag tror
              att inte bara Västernorrland utan många delar av Sveriges land
              kommer att vara de framtida oljeshejkerna. Men man kommer att
              ha träet som råvara om man klarar av att göra etanol till exempel
              från cellulosa.
            </seg>
            <seg n="03fdbebf">
              Verksamheten på Sandö är naturligtvis, som Eva Sonidsson säger,
              väldigt bra. Men jag kan inte föregripa den utredning som finns
              och som är ute på remiss. Jag tror att kvaliteten på verksamheten
              på Sandö är ett starkt argument för just Sandös del. Men den delen
              måste vi få återkomma till när remissinstanserna har sagt sitt.
            </seg>
            <seg n="f5327f01">
              Jag satt och tittade lite grann på statistik och kunde konstatera
              att arbetslösheten har sjunkit från april 2006 till april 2007
              från 5,6 procent till 5,0 procent. Det är ungefär 600 personer
              färre som är arbetslösa i Västernorrland nu jämfört med tidigare.
              Den nya regeringen har alltså bidragit en del. Enligt företagarbarometern
              ser vi att vi har ett plus på 4,4 procent när det gäller just
              den delen. Det är ändå tydliga tecken på att också Västernorrland
              finns med i den positiva utveckling som har skett sedan vi har
              fått en ny regering.
            </seg>
            <seg n="051f2ae4">
              Jag skulle också vilja säga att jag tror att det är viktigt att
              titta på servicefrågorna. Det är en omstrukturering på gång inom
              den statliga verksamheten, och den har pågått länge. Detta är
              inget nytt påfund. Under alla de tolv år som Socialdemokraterna
              har lett detta land har den ena statliga myndigheten efter den
              andra lagt ned sin verksamhet. Men man har aldrig presenterat
              alternativa strategier.
            </seg>
            <seg n="3dc2e447">
              Det som jag tycker att vi behöver göra är att titta på hur vi
              kan samordna verksamheten mellan den statliga, regionala och lokala
              nivån och mellan det offentliga, ideella och privata nivån så
              att vi får en servicenivå som är funktionell utifrån dagens behov
              men som också är effektiv utifrån att vi också ska vara rädda
              om skattebetalarnas pengar. Den stora utmaningen är också att
              se att staten kan bidra till att hitta dessa moderna och goda
              lösningar så att vi också har en bra och väl fungerande service
              över hela landet.
            </seg>
          </u>
          <note type="speaker" n="fb2e8d84">
            Anf. 83 EVA SONIDSSON (s):
          </note>
          <u who="eva_sonidsson_19d74c" xml:id="i-9f3b7768a784f693-1" n="d6aecd6b">
            <seg n="4578a2ab">
              Herr talman! Jag vill påstå att Kramfors kanske är bland de småföretagstätaste
              i länet. Jag vet inte om det är exakt så, men vi är ganska duktiga
              på att vara småföretagare. Tyvärr är det kanske mer enmansföretag
              än flermansföretag, så det blir en väldigt liten effekt.
            </seg>
            <seg n="658b40ea">
              Jag bor i Kramfors, och jag skulle vilja lyfta fram problematiken
              i Kramfors. Vi har under de senaste fem åren förlorat närmare
              90 statliga jobb, och då är jag mycket väl medveten om att det
              har skett under vår tid i regeringen. Men jag vill ändå lyfta
              fram siffrorna för att belysa lite grann hur det kan slå.
            </seg>
            <seg n="9266bc36">
              Sida har tappat 30 jobb, och de flesta är kvinnor. Räddningsverket
              har tappat 41 jobb, och det är 27 män och 14 kvinnor. Skatteverket
              blir av med 9 jobb, och det är 4 män och 5 kvinnor. År 2009 kommer
              det att finnas en person kvar på Skatteverket på ett servicekontor.
              Kronofogdemyndigheten har förlorat 6 personer, och det finns ingen
              kvar där. Vad som sedan händer med Försäkringskassan vet vi inte.
              Förmodligen kommer 1820 personer försvinna under nästa år fram
              till 2009. Vi vet också att arbetsförmedlingen kommer att drabbas,
              men vi vet inte hur mycket. Lantmäteriet är också borta, men det
              var en försvinnande liten del.
            </seg>
            <seg n="80b4017d">
              Det här är exempel på vad som har skett under åren i Kramfors.
              När det gäller det här sista med Skatteverket ringde man bara
              och meddelade att så här blir det. Det skedde över huvud taget
              ingen dialog med kommunen. Man ringde och talade om att detta
              händer. Verksamheten minimeras och flyttas till större kommuner.
              Personal får sluta eller flytta. Vi har också hört i tidigare
              debatter här i kammaren att det finns många kommuner som är lite
              upprörda över det här sättet att hantera frågan. Det är allvarligt.
            </seg>
            <seg n="51adbeaa">
              Gång på gång läggs det ned myndigheter och statliga verk runt
              om i landet, och det tycks alltid vara de små kommunerna som blir
              drabbade. I vårt län är det vi som får stryka på foten medan de
              större kommunerna får ta över verksamheten. Små kommuner har ju
              den sämsta utvecklingen och den sämsta ekonomin. Vi har en befolkningsminskning
              hela tiden. Befolkningen sjunker hela tiden. Även om vi har ett
              gott näringslivsklimat kräver vi ändå andra jobb. Vi kräver inga
              akuta statliga åtgärder, men vi vill åtminstone behålla de jobb
              som vi har i dag. Det tycker vi är viktigt.
            </seg>
            <seg n="a27d5efa">
              Det är Maud Olofssons regering som bär ansvaret för att hela
              Sverige ska leva. Se då till att det blir så! Låt oss behålla
              de jobb vi har i dag! Var lika kritiska till nedskärningar nu
              som då när ni satt i opposition! Ni var ganska kritiska då. Jag
              är också uppvuxen i glesbygd, precis som Maud Olofsson. Vi behöver
              alla våra jobb. Vi behöver få fler jobb. Staten har faktiskt ett
              stort ansvar vad gäller infrastrukturen även i glesbygd. Alla
              har faktiskt rätt till en bra service.
            </seg>
          </u>
          <note type="speaker" n="3120da66">
            Anf. 84 JASENKO OMANOVIC (s):
          </note>
          <u who="unknown" xml:id="i-4855da721e82f357-24" n="fa00cbd4">
            <seg n="16fdad98">
              Herr talman! Ministern nämnde nu i sitt svar att det behövs ökade
              inslag av småföretagande i Västernorrland. Det håller jag med
              om. Men statistiken visar att vecka 23 år 2005 var det 6 372 personer
              i Sverige som var arbetslösa som fick möjlighet att starta näringsverksamhet.
              Samma vecka 2007 var det 2 977 personer som fick den möjligheten
              enligt Ams statistik. Vecka 23 år 2005 var det 417 personer i
              Västernorrland som fick denna möjlighet. I dag är det 189 personer.
              Det är en halvering av möjligheten att starta näringsverksamhet.
            </seg>
            <seg n="3d90c9ac">
              Regeringen tar bort förmögenhetsskatten, som ministern nämnde
              tidigare i en debatt, för att stimulera företagandet. Men för
              att kunna finansiera detta tar man bort möjligheten för arbetslösa
              att starta näringsverksamhet. Man tar från dem som kanske bäst
              behöver och ger till dem som kanske minst behöver. Därmed inskränker
              man arbetslösa människors fria vilja att starta eget företag.
              Det påverkar Västernorrland väldigt mycket, och inte bara Västernorrland
              utan hela Norrland och stora delar av Sverige. Det är bara på
              de dynamiska arbetsmarknaderna, som Helsingfors, Göteborg och
              Malmö, som det är lättare, men inte heller där för alla.
            </seg>
            <seg n="0bb928d8">
              Vi har investerat så mycket i universitet. Vi har universitet
              i länet numera, vi har utbyggd infrastruktur, vi har bland annat
              satsat på bredband och vi har satsat på järnväg. Vi har satsat
              på att skapa grundförutsättningar för att den egna viljan att
              starta företag ska kunna växa hos människor. Men nu tar regeringen
              bort möjligheten för västernorrlänningar, i det här fallet, som
              är arbetslösa att starta eget företag.
            </seg>
            <seg n="44158748">
              Så sent som i morse åkte jag taxi med en kille som var helt förtvivlad.
              Han vill starta eget och köpa bil, och dessutom en bil som går
              på biobränsle, för att köra taxi. Men han får inte det. Han har
              inte möjlighet att starta själv. Han har inte de resurserna utan
              skulle behöva få hjälp av arbetsförmedlingen. Men det är jättesvårt.
              Det finns inte resurser på arbetsförmedlingen till detta. Här
              behövs stöd från staten. Här behöver staten gå in och stötta den
              vilja som finns lokalt och regionalt.
            </seg>
            <seg n="e3370e41">
              Men det verkar vara bättre att ta bort förmögenhetsskatten än
              att hjälpa människor att klara sig på egen hand och komma in på
              arbetsmarknaden.
            </seg>
            <seg n="5446a6b1">
              När det gäller ökade inslag av småföretagande tycker jag att
              ministern borde gå tillbaka till regeringen och se över hur möjligheten
              ser ut på arbetsförmedlingen för att få starta näringsverksamhet.
              Man borde förbättra möjligheterna för de personer som verkligen
              behöver en sysselsättning och som har viljan att klara av det
              själva.
            </seg>
          </u>
          <note type="speaker" n="f071d9a8">
            Anf. 85 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-14" n="9f12bff3">
            <seg n="f8446b57">
              Herr talman! Eva säger att det är många enmansföretag i Kramfors
              men att det är för få som vill växa. Ja, det är ett problem som
              man delar med hela övriga Sverige. Det är därför regeringen lägger
              fram de förslag som den gör. Vi måste få fler företagare att vilja
              växa och vilja anställa. Men vad är det företagen säger när de
              ska anställa. Jo, de säger att de inte törs anställa därför att
              då tar de på sig sjuklöneansvaret. Nu har vi plockat bort det.
              De törs inte anställa därför att LAS och andra regelverk hindrar
              dem. De törs inte anställa därför att det är så ansvarsfullt att
              ha människor anställda. Det är detta företagen säger. Det har
              Socialdemokraterna aldrig ens velat diskutera. Jag tror inte att
              ni är beredda att stödja oss när vi avskaffar sjuklöneansvaret
              i dag heller.
            </seg>
            <seg n="f419ae61">
              Man måste förstå vad det är som driver företagen och får dem
              att vilja växa, vilja anställa och skapa de här jobben. Ska man
              investera och det är därför vi avskaffar förmögenhetsskatten behöver
              man pengar. Alla kan inte gå på banken och låna, utan de kan behöva
              pengar från en rik faster eller en rik morbror. Om vi kan få de
              pengar som i dag åker utomlands att stanna i Sverige och investeras
              i nya jobb i växande företag skapar vi de här jobben. Det är så
              det hänger ihop.
            </seg>
            <seg n="049ca6e7">
              Det finns en förklaring till varför socialdemokratiska lösningar
              inte har lett till rätt resultat. Vi provar nu en annan medicin,
              och vi ser att det hjälper. Arbetslösheten minskar, och företagandet
              ökar.
            </seg>
            <seg n="a41dccfa">
              Varje gång vi pratar om företagsåtgärder landar Socialdemokraterna
              i Ams. Allting ska gå via Ams. Det är den vägen som är lösningen.
              Jag kan bara meddela att regeringen inte har sagt att man ska
              minska resurserna till Starta eget. Det är en diskussion som förs
              på arbetsförmedlingarna själva. Vi har precis kollat upp detta,
              och nu säger arbetsförmedlingarna att nu satsar man på Starta
              eget och kan göra det igen. Vi har aldrig haft synpunkter på att
              de ska dra ned på de satsningarna. Vi tycker att det är en bra
              åtgärd.
            </seg>
            <seg n="4a1459f3">
              Men vi ska också komma ihåg att alla inte ska gå till Starta
              eget. Vi har Almi, Nyföretagarcentrum, rådgivning och kreditgivning
              som är till för att stödja människor som har olika företagsidéer.
              Det är också därför som vi satsar 80 miljoner kronor på Almi.
              Det är därför vi stöder olika sådana här insatser runt om i Sverige.
              Vi höjer också kreditnivån på mikrokrediterna. Det gör vi för
              att hjälpa småföretagen.
            </seg>
            <seg n="3b9daf26">
              När det gäller skattemyndigheten och neddragningen i olika myndigheter
              vill jag påstå att det har pågått under lång tid. Jag kommer också
              från en verklighet där jag har sett de små kommuner som har drabbats
              av den här nedläggningen. Det är naturligtvis en svår balansgång.
              Det har jag också sagt i mina kommentarer även när jag var i opposition.
              Det är en svår balansgång mellan en effektiv statlig verksamhet
              och en service som finns nära människorna. Mitt svar på det, och
              det har varit det hela tiden, är att man ska hitta nya smarta
              lösningar där vi samverkar bättre. Under den förra borgerliga
              regeringens tid gjorde vi ett antal försök med samordnade servicelösningar
              som föll ut väl.
            </seg>
            <seg n="4a722486">
              Nu har Mats Odell tagit ett initiativ på det här området för
              att tillsammans med statliga myndigheter se hur vi kan hitta den
              här typen av smarta lösningar.
            </seg>
            <seg n="642f66c5">
              Jag kan bara beklaga att så lite har gjorts i utvecklingssammanhang
              för att få olika statliga myndigheter att samverka med regionala,
              lokala, privata och ideella sektorer för att få fram nya och bra
              lösningar.
            </seg>
            <seg n="b01af24a">
              Den här regeringen är beredd att ha den dialogen och den diskussionen.
              Mats Odell och jag, som bland annat är med i detta, har ett mycket
              bra samarbete för att åstadkomma detta. Jag tror att vi kan hitta
              de lösningar som gör att både företag och enskilda kan känna sig
              nöjda också med en statlig verksamhet.
            </seg>
          </u>
          <note type="speaker" n="56942988">
            Anf. 86 EVA SONIDSSON (s):
          </note>
          <u who="eva_sonidsson_19d74c" xml:id="i-9f3b7768a784f693-2" n="d6aecd6b">
            <seg n="ebe19015">
              Herr talman! Man kan ändå konstatera att det fortfarande är de
              små kommunerna som drar det kortaste strået när omorganisationer
              görs i de statliga myndigheterna. Det kan vi i alla fall se i
              mitt hemlän.
            </seg>
            <seg n="c597a386">
              Jag har under de senaste dagarna roat mig med att läsa lite grann
              av vad Maud Olofsson sagt i sina interpellationsdebatter med vår
              dåvarande regering. Jag kan nästan ställa samma fråga nu som då
              ställdes till Göran Persson i en debatt när politik för tillväxt
              i hela landet debatterades här i kammaren för ett antal år sedan.
              Då sade Maud Olofsson: Är inte medborgarna lika mycket värda runt
              om i hela vårt land? Varför ska vi inte ha samma service, oavsett
              var i landet vi bor?
            </seg>
            <seg n="9fd88147">
              Ska vi inte ha statlig verksamhet i hela landet? Har Maud Olofsson
              ändrat uppfattning om vem som i så fall har ansvar för statlig
              service och att det är viktigt att den finns i hela landet och
              inte bara i storstäderna?
            </seg>
            <seg n="4264fcf8">
              Om det nu är så som Maud Olofsson säger att det inte finns många
              exempel på att tidigare regeringars stödpaket som satts in i akuta
              krissituationer har gett långvarigt positiva effekter på kommunernas
              utveckling har den nuvarande regeringen all anledning att visa
              att de minsann kan bättre. Det har ni ju sagt att ni ska göra.
            </seg>
            <seg n="38a27de1">
              Avslutningsvis hoppas jag att regeringen tar sitt ansvar även
              för den norra delen av landet och ser till att vi får behålla
              de jobb som vi har i dag och att även att de små kommunerna får
              ta del av statens kaka i form av att man får behålla de jobb som
              finns. Man kan faktiskt förlägga statlig verksamhet även till
              våra mindre kommuner.
            </seg>
          </u>
          <note type="speaker" n="7cec6d58">
            Anf. 87 JASENKO OMANOVIC (s):
          </note>
          <u who="unknown" xml:id="i-4855da721e82f357-25" n="fa00cbd4">
            <seg n="d9cbfb85">
              Herr talman! Näringsministern säger att så fort en socialdemokrat
              tar upp någonting så börjar man prata om Ams. Jag måste säga jag
              är stolt över Ams! Jag kanske inte är nöjd med det man har gjort
              alla gånger, men jag måste säga att jag är stolt över Ams.
            </seg>
            <seg n="baf928fc">
              Jag nämnde inte Ams för att jag är stolt utan för att de arbetslösa
              som vill starta egna företag vänder sig till Ams för att det finns
              möjlighet att därifrån gå vidare till Almi och andra organ som
              man behöver beroende på vilken verksamhet man ska starta. Det
              är inkörsporten och den ekonomiska försörjningen under tiden man
              startar företag. Ofta har man ju knappa resurser när man är arbetslös,
              och man har kanske inte någon rik mormor eller moster, som näringsministern
              sade, som man kan låna pengar av. Därför nämnde jag Ams.
            </seg>
            <seg n="7e8e4063">
              Om vi återgår till statliga myndigheter som näringsministern
              talade om vill jag säga att det självklart är så att omstrukturering
              och förändringar har pågått länge. Det behövs, för om man ska
              ge relevant service till invånare måste man se över verksamheten.
              Det slår dock illa för vissa kommuner. Som jag nämnde kommer nästan
              200 arbetstillfällen inom statlig verksamhet att försvinna i min
              egen hemkommun Härnösand. Det slår jättehårt mot den privata näringens
              småföretagare som har de här myndigheterna som sina kunder. De
              utgör en grundkundkrets som nu försvinner, och instabiliteten
              för företagarna är jättestor.
            </seg>
            <seg n="9edbfe2d">
              Återigen vill jag säga att jag hoppas att näringsministern gör
              någonting konkret.
            </seg>
          </u>
          <note type="speaker" n="8b9ef39b">
            Anf. 88 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-15" n="9f12bff3">
            <seg n="d3874eeb">
              Herr talman! Det är klart att vi ska ha statlig verksamhet i
              hela landet, men den kommer att se annorlunda ut framöver.
            </seg>
            <seg n="410c9ac2">
              Låt mig ta några exempel. Den ökade servicen som vi har via nätet
              gör naturligtvis att en hel del av den servicen går den vägen
              och inte via personer som sitter lokalt. Det är ju ett sätt att
              effektivisera verksamheten.
            </seg>
            <seg n="d095563c">
              Jag kan dock konstatera att jag inte såg några mer offensiva
              förslag från Socialdemokraterna när ni satt i regeringsställning
              för att hitta de samordnade servicelösningar som jag föreslår.
              Nu sitter jag i regeringen, och den ingång som i alla fall jag
              har på den här problematiken är att vi ska försöka hitta en effektiv
              statlig verksamhet som kan samarbeta och samverka med andra så
              att vi får en bra närvaro och en bra service.
            </seg>
            <seg n="2f50ca41">
              Jag vill också säga att de särskilda paketen inte har gett de
              resultat som man hade kunnat önska. Viktigt att säga är att det
              är generella åtgärder för ett bättre företagsklimat i hela Sverige
              som är det viktiga.
            </seg>
            <seg n="40ca1727">
              Jag vill återupprepa att infrastruktur, forskning och utveckling,
              service och goda företagsvillkor är de fyra delarna som är absolut
              viktigast, och det är efter detta som regeringen arbetar.
            </seg>
            <seg n="07690d67">
              När det sedan gäller att starta eget vill jag säga att starta-eget-bidraget
              faktiskt var en åtgärd som den förra borgerliga regeringen genomförde.
              Det var inte särskilt många socialdemokrater som tyckte att den
              åtgärden var bra då, men det är väl bra att ni tycker om den nu.
            </seg>
            <seg n="55d7e15e">
              Starta-eget-bidraget är en av de åtgärder som man ska jobba med.
              Vi hindrar inte Ams att genomföra och jobba med den åtgärden.
              Tvärtom tycker vi att det är en bra åtgärd, och vi tycker att
              det är bra att man jobbar med detta. Dock finns det också andra
              delar inom Almi, Nyföretagarcentrum och andra organ som kan hjälpa
              småföretagen. Det är det vi försöker bygga upp. Vi har ett särskilt
              program när det gäller kvinnors företagande vilket Västernorrland
              behöver mycket mer av och att få kvinnorna att vilja växa i sitt
              företagande.
            </seg>
            <seg n="b00a215c">
              Jag tror att Västernorrland, precis som alla andra regioner,
              nu går en positiv framtid till mötes, men det är småföretagarvillkoren
              som måste bli bättre och antalet småföretagare som måste öka.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="926eb811">
            13 § Svar på interpellation 2006/07:602 om villkor för basindustrins
            överlevnad
          </note>
          <note type="speaker" n="7ff4792c">
            Anf. 89 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-16" n="9f12bff3">
            <seg n="3e4b350b">
              Herr talman! Jasenko Omanovic har frågat mig vilka åtgärder jag
              avser att vidta för att förbättra basindustrins förutsättningar
              i Västernorrland.
            </seg>
            <seg n="d8135e77">
              Jag vill inleda med att koppla tillbaka till vad jag sade i höstas
              när jag fick en liknande fråga av samma interpellant. Då inledde
              jag med att kommentera de förutsättningar som råder på den nordiska
              elmarknaden. Höstens höga elpriser speglade i hög grad den besvärliga
              elförsörjningssituation som rådde. Prisnivån var en konsekvens
              av en stor brist på vatten i svenska magasin och driftsproblem
              i flera kärnkraftverk. När efterfrågan i Sverige och andra länder
              är större än det tillgängliga utbudet är det naturligt att priset
              går upp. Bedömningen var då att elpriset skulle gå ned i takt
              med att fyllnadsgraden i magasinen normaliserades och att kärnkraftverken
              åter skulle vara i drift.
            </seg>
            <seg n="346764df">
              På en väl fungerande marknad kommer elpriserna att variera över
              tiden och med förutsättningarna i omvärlden, till exempel tillgången
              på vatten. Detta är vad som sedan skett och i dag är priserna
              på en betydligt lägre nivå än i höstas.
            </seg>
            <seg n="92cd0911">
              Vi har höga ambitioner i Europa när det gäller att hantera klimatproblemen,
              och det är min förhoppning att dessa i framtiden ska kunna hanteras
              mer och mer på global nivå. Detta för att undvika att produktionen
              flyttar mellan länder för att exempelvis få lägre koldioxidkostnader.
            </seg>
            <seg n="e8f1446e">
              Strävan efter harmoniserade villkor är bakgrunden till att man
              inom EU enats kring ett europeiskt system för koldioxidbegränsning
              för industrin det gemensamma systemet för handel med utsläppsrätter.
              Handelssystemet gäller i dag endast EU, men på lång sikt måste
              vi sträva efter globala verktyg för att klara klimatproblemet
              som till sin natur är globalt.
            </seg>
            <seg n="30b788cb">
              Långsiktigt påverkas elpriset i hög grad av systemet för handel
              med utsläppsrätter. En stor del av Europas elproduktion sker i
              fossilbaserade kraftverk. Det gör att koldioxidkostnaden slår
              igenom kraftigt på elpriset. Den nordiska elmarknaden är sammankopplad
              med den europeiska, vilket medför att Norden påverkas av den utveckling
              och av de priser som råder där.
            </seg>
            <seg n="07d82def">
              I takt med att överföringskapaciteten ökar mellan länderna kommer
              prisskillnaderna på el liksom variationerna i elpriset i olika
              delar av Europa att minska. Detta är en avgörande skillnad jämfört
              med tidigare då elmarknaden var nationellt begränsad till enbart
              Sverige eller Norden.
            </seg>
            <seg n="02729612">
              Jag beklagar att det tydligen inte gått att få tillräcklig lönsamhet
              i driften av Utansjö pappersbruk för att undvika nedläggning.
              Jag har sedan mitt tillträde som minister träffat ett antal företrädare
              för den elintensiva industrin och blivit informerad om dess situation.
              Jag tar industrins oro på stort allvar och jag har även träffat
              företrädare för kraftindustrin för att underrätta mig om deras
              syn på elmarknaden och framför allt prissättningen på el till
              basindustrin. Därför har jag med glädje noterat att företrädare
              för basindustrin på sista tiden tecknat långsiktiga elavtal som
              de varit nöjda med.
            </seg>
            <seg n="aa69130a">
              Jag vill dock återigen framhålla att Sverige, trots ökande elpriser,
              är ett av de länder i Europa där den totala elkostnaden för den
              elintensiva industrin är som lägst. De elintensiva företagen betalar
              inte elcertifikatsavgift och blir helt befriade från elskatt under
              förutsättningen att företaget deltar i programmet för energieffektivisering
              (PFE), vilket drygt 120 företag valt att göra. För övriga företag
              gäller en mycket låg skatt på el om 0,5 öre per kilowattimme.
            </seg>
            <seg n="00ad6ce3">
              De kommande fem åren kommer det enligt energibranschen att investeras
              omkring 130 miljarder kronor i elsektorn varav hälften i elnät
              och hälften i ny elproduktion. På lite längre sikt tillkommer
              även fortsättningsvis investeringar i stor skala tack vare elcertifikatssystemet
              som innebär ny förnybar elproduktion på 17 terawattimmar till
              år 2016.
            </seg>
            <seg n="46259d62">
              Det är glädjande att ta del av de initiativ som företrädare för
              basindustrin aviserat för att genomföra investeringar i förnybar
              elproduktion. Konkurrensen och marknadens funktion gynnas av att
              nya aktörer vill vara med och investera i framtidens elproduktion.
              Detta är ett resultat av det långsiktiga arbetet med att skapa
              goda förutsättningar för en expansion av elproduktion från förnybar
              energi. Energisektorn behöver långsiktiga spelregler, och regeringen
              ser ett särskilt värde i att uppnå en bred parlamentarisk uppslutning
              kring energipolitiken. Regeringen avser att bjuda in alla riksdagens
              partier inklusive Socialdemokraterna i syfte att nå samsyn kring
              en bred och långsiktig energiöverenskommelse om en modern energipolitik.
            </seg>
            <seg n="d551e45f">
              Det är viktigt att fortsätta med arbetet för att skapa goda och
              långsiktigt stabila villkor för investeringar i ny hållbar elproduktion
              i Sverige. Inte minst gäller det en satsning på en omfattande
              utbyggnad av vindkraft i enlighet med gällande mål. Vi behöver
              ett tredje ben i elproduktionen för att balansera upp det stora
              beroendet av vatten- och kärnkraft.
            </seg>
          </u>
          <note type="speaker" n="5e803a10">
            Anf. 90 JASENKO OMANOVIC (s):
          </note>
          <u who="unknown" xml:id="i-4855da721e82f357-26" n="fa00cbd4">
            <seg n="feedc0f4">
              Herr talman! Jag tackar ministern för svaret. Denna fråga debatterade
              vi den 17 november 2006. När det gäller att konkret hjälpa basindustrin
              att få bra priser är min fundering i dag densamma som då. I en
              del europeiska länder, exempelvis Frankrike och Österrike, finns
              i dag ett samspel mellan staten och företagen som utgår från ett
              samförstånd mellan parterna. De förstår varandras villkor, och
              därför får dessa bolag bra, långsiktiga avtal och inte de rörliga
              priser som i dag gäller på marknaden.
            </seg>
            <seg n="1b6f7e20">
              Framför oss har vi en sommar som kan bli vacker och varm, vilket
              innebär att det blir problem för basindustrin när hösten kommer
              och vattenmagasinen är tomma. Då kan vi hamna i en situation som
              i fjol, när Utansjö bruk beslutade att lägga ned verksamheten
              och flytta till Sydafrika.
            </seg>
            <seg n="c58e5404">
              Det finns en fråga där vi är överens, och det är att det behövs
              en global överenskommelse när det gäller koldioxidutsläpp. Rottneroskoncernen
              flyttar jobben till Sydafrika, där man får el från kolkraft. Det
              blir värre för miljön än att få el från vattenkraften i Norrland.
              Detta är ett problem.
            </seg>
            <seg n="23d151ed">
              Ministern säger att initiativ där basindustrin investerar i förnybar
              energi och elproduktion gläder henne. När jag träffar basindustrins
              företrädare får jag svaret att det är en överlevnadsfråga. De
              säger att de är tvingade att investera i elproduktion men hellre
              skulle investera i den egna produktionen, i pappersbruk till exempel.
              Man skulle hellre investera för bättre kvalitet och bättre produktion,
              men det kan man inte göra. Med de elpriser som är på marknaden
              är man tvingad att investera i elproduktion.
            </seg>
            <seg n="6b48a84a">
              Sedan november månad när vi diskuterade detta har Utansjö bruk,
              som numera inte har möjlighet att investera i elproduktion eftersom
              de har en mekanisk process, minskat sin förbrukning med 15 procent.
              Man gör alla ansträngningar för att klara av det, men när priset
              går upp till 4045 öre per kilowattimme klarar man det inte. I
              dag är elkostnaden nästan 35 procent av produktionskostnaden.
              Kostnaden för arbetskraften är 11 procent av produktionskostnaden.
            </seg>
            <seg n="e9597790">
              Detta är fortfarande problemet. Basindustrin behöver långsiktiga
              avtal.
            </seg>
          </u>
          <note type="speaker" n="3daa65c8">
            Anf. 91 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-17" n="9f12bff3">
            <seg n="2c009bb4">
              Herr talman! Energifrågan har ingen enkel lösning. Det är också
              tydligt när man lyssnar till Jasenko Omanovic. Det är lätt att
              ställa frågorna, men det svårare att ge svar.
            </seg>
            <seg n="d5c347fe">
              Om jag ska ge mig på några svar i sammanhanget kan jag först
              konstatera att vi har väldigt goda samtal med just basindustrin.
              Vi sitter med dem hela tiden. Konkurrensen är tuff, och vi måste
              se till att värna svensk basindustri.
            </seg>
            <seg n="bd3765bc">
              Samtidigt kan man konstatera att vi i Sverige har haft väldigt
              billig el under lång tid, eftersom vi har haft vattenkraften.
              Effektiviseringar i vår produktion har av denna anledning inte
              drivits på tillräckligt snabbt. Det är därför vi har energieffektiviseringsprogram
              tillsammans med basindustrin som ger dem förutsättningar att göra
              denna omställning, vilket kommer att leda till minskad energiförbrukning
              med 1 terawattimme per år. Det är otroligt mycket, och det är
              viktigt.
            </seg>
            <seg n="b38d298c">
              Det är också viktigt att säga att vi ska ha ett samspel men inte
              ett stöd. Det finns inga möjligheter till det i ett EU-perspektiv.
              Det kan varken vi eller några andra länder göra. Vi delar denna
              problematik med övriga länder. Oavsett vart jag åker i världen
              handlar det väldigt mycket om energi och miljö.
            </seg>
            <seg n="fe54e45c">
              En hel del företag har fått långsiktiga avtal som de är nöjda
              med. Det är bra, för det är precis den dialogen vi har haft med
              både basindustrin och kraftindustrin. Där har jag mycket tydligt
              sagt att man har ett ansvar för att de kunder man har också får
              bra och långsiktiga avtal.
            </seg>
            <seg n="e966f311">
              Bättre konkurrens innebär att fler måste investera. Som jag sade:
              130 miljarder kommer nu att investeras i elproduktion, varav hälften
              är produktion och resten överföringskapacitet. Det ser mycket
              ljust ut, och fram emot 2015 kommer vi att ha ett överskott mot
              bakgrund av de investeringar som sker nu.
            </seg>
            <seg n="10b36abe">
              Basel är med och investerar i detta. De investerar också i förnybara
              källor, vilket jag tycker är väldigt bra. Här måste vi se till
              att det blir lättare och går fortare med tillståndsgivning. Ska
              man investera i vindkraft i dag tar det nämligen ganska lång tid
              innan man får tillstånd, och det gäller för många av de energiinvesteringar
              som görs. Därför måste vi snabba på tillståndsprocessen.
            </seg>
            <seg n="c0ace459">
              Vi måste förbättra överföringskapaciteten. Vi har en nordisk
              elmarknad, men vi behöver en europeisk. Om vi får en europeisk
              elmarknad är fler företag med och investerar, och de olika europeiska
              länderna kan hjälpa varandra. Här har jag tyvärr sett att Socialdemokraterna
              har svängt lite grann och verkar vilja vänta med denna öppning
              av marknaden. Det tror jag är helt fel väg att gå. Vi måste öppna
              upp så att fler företag kan vara med och konkurrera.
            </seg>
            <seg n="b57b76e4">
              Vi kan inte bara bygga mer och mer, utan vi behöver också omfattande
              program för energieffektivisering. Det handlar både om hushållens
              och om företagens energiförbrukning. Vi har satsat rejäla resurser
              även på den frågan.
            </seg>
            <seg n="9f98f4c7">
              Det finns alltså en massa åtgärder som pekar åt rätt håll. Men
              energifrågan handlar definitivt inte bara om Sverige utan om hela
              världen. Det som sker nu är ett gott tecken för basindustrin även
              framöver. Ökar tillgången blir det också en bättre konkurrens
              på prissidan.
            </seg>
          </u>
          <note type="speaker" n="a0169134">
            Anf. 92 JASENKO OMANOVIC (s):
          </note>
          <u who="unknown" xml:id="i-4855da721e82f357-27" n="fa00cbd4">
            <seg n="0d368d9a">
              Herr talman! Jag kan hålla med om att ett ökat utbud kan vara
              bra, men då har vi frågan om överföringskapaciteten mellan länder.
              Problemet i dag är att elbolagen vet hur marknaden fungerar att
              det är den sist producerade kilowattimmen som bestämmer priset
              på hela produktionen. Man importerar kolkraft från Tyskland när
              det är som dyrast och exporterar vattenkraft när det är som billigast
              till andra ställen där det finns kolkraft för att kunna tjäna
              mer pengar. Det är stora hajar på en liten marknad. De små fiskar
              som fanns, till exempel företaget Graninge i Västernorrland, försvann
              och är nu uppätna av de stora: Eon, Fortum och Vattenfall. De
              har nu hela marknaden. De konkurrerar med varandra. Det är där
              som priserna tricksas upp export och ökad överföringskapacitet.
            </seg>
            <seg n="b430e7a8">
              Kan man garantera att priserna kommer att gå ned, eller blir
              det bara ännu mer el till det högsta priset? Kommer man att säkra
              marginalen till sista producerade kilowattimme så att det blir
              den mest kostsamma kilowattimmen? Då får vi betala ännu högre
              priser. Där vill jag få ett svar från ministern. Kan ministern
              garantera att överföringskapaciteten kommer att leda till att
              vi faktiskt får lägre kostnad, att det blir en elproduktion som
              inte är baserad på kol eller olja? Kommer vi även i framtiden
              att kunna stärka bolagens möjligheter att jämt och ständigt ha
              högsta kostnad för sista producerad kilowattimme?
            </seg>
            <seg n="d21b13b4">
              Basindustrin gör mycket för elproduktionen. De har inte samma
              marginaler som tidigare. Allt investeras i elproduktion i stället
              för att man investerar i pappersmaskiner för att konkurrera med
              andra företag runt om i världen med hjälp av bättre kvalitet.
              På sikt kan det bli problem för basindustrin. I en artikel hävdar
              basindustrin i Norrland att det kan bli 7 500 färre arbetstillfällen
              i Västernorrland om vi fortsätter i den här takten. Det finns
              i dag 22 000 Pappersanslutna. De vill också ha ett svar på hur
              det blir med deras jobb framöver.
            </seg>
            <seg n="94ed8db6">
              Vi ska försöka jobba på alla fronter. Basindustrin har sedan
              90-talet inte ökat sin elförbrukning. Produktionen har ökat, kapaciteten
              har ökat men förbrukningen ligger stadigt sedan 90-talet. För
              hushållen och servicesektorn ökar det ständigt uppåt. Man borde
              se över hur det går att förhindra en ökning och i stället minska
              elförbrukningen hos hushållen och i servicesektorn.
            </seg>
          </u>
          <note type="speaker" n="6d74c83f">
            Anf. 93 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-18" n="9f12bff3">
            <seg n="13947b49">
              Herr talman! Basindustrin har gjort bra investeringar för att
              effektivisera produktionen. Men det finns alltid mer att göra.
              Hela industrin i Europa står inför jätteutmaningar i det sammanhanget.
            </seg>
            <seg n="a50262ab">
              Det är klart att både hushåll och transportsektorn har en viktig
              del i detta. Nu måste alla hjälpas åt. Då måste vi hitta nya smarta
              lösningar så att vi som konsumenter ser att vi också kan styra
              vår elanvändning till de tider på dygnet där efterfrågan är lite
              mindre. Det är en utmaning för Sverige, och det är något att fundera
              över hur vi kan hjälpa till med modern IT-teknik och andra system
              för att göra det möjligt för enskilda och företag att vara energismarta.
            </seg>
            <seg n="607725b0">
              Basindustrin har sålt en del av sina energitillgångar, vilket
              de i dag är djupt olyckliga över. Men en del av basindustrin,
              till exempel Södra skogsägarna, har gjort stora investeringar
              och jobbar med både massaproduktion och energiproduktion. Det
              är en god affär.
            </seg>
            <seg n="4cfcf365">
              Vi ska konstatera att framöver kommer vi att ha många producenter
              som jobbar med olika delar som tillsammans ger en god ekonomi.
              Regeringen har i samtal med basindustrin och kraftindustrin försökt
              att komma till ett läge där vi dels ökar produktionen av energi,
              vilket sker nu, 130 miljarder, dels ökar energieffektiviseringen,
              vilket sker nu i det program vi har tillsammans med basindustrin,
              dels får långsiktiga avtal. Apropå frågan säger mina rapporter
              att fler och fler av basnäringarna får dessa avtal, vilket gläder
              mig. Vi ska komma ihåg att vi behöver större energiföretag för
              att också orka teckna dessa långsiktiga avtal. De små företagen
              har mycket svårare att klara den delen. De rapporter jag har fått
              säger att det fungerar väl.
            </seg>
            <seg n="f9295922">
              Om vi politiskt ska klara de långsiktiga investeringarna i miljardnivå
              krävs det också långsiktiga politiska villkor. Det är därför jag
              har lagt ned så mycket tid på att försöka avdramatisera energifrågan
              och skapa mer av samsyn. Jag hoppas att Socialdemokraterna orkar
              diskutera både klimatfrågan och energifrågan samtidigt så att
              vi kan ge de långsiktiga villkoren till dem som ska investera.
              Vi i Sverige behöver få en samsyn om vad som behöver göras på
              energipolitikens område. Det är ett givande och tagande från oss
              alla. Det kommer att gagna svensk basindustri och industrin över
              huvud taget. Jag hoppas att den del vi diskuterar nu leder till
              en diskussion hos Socialdemokraterna om hur vi kan hitta varandra
              i energifrågan framöver.
            </seg>
          </u>
          <note type="speaker" n="3ea2e743">
            Anf. 94 JASENKO OMANOVIC (s):
          </note>
          <u who="unknown" xml:id="i-4855da721e82f357-28" n="fa00cbd4">
            <seg n="327aeb7f">
              Herr talman! Vi inom socialdemokratin diskuterar frågan. Klimatförändringen
              och energifrågan kan inte särskiljas och diskuteras separat. Vi
              diskuterar dem samtidigt.
            </seg>
            <seg n="3c52da1e">
              För två veckor sedan träffade jag företagare inom basindustrin
              i mitt län. Ingen nämnde för mig att de hade fått bra avtal. Nu
              kan det hända mycket på två veckor, men i dag har de inte någon
              större nytta av 130 miljarder när de inte har långsiktiga avtal.
              När de inte har dessa har de ingen nytta av att planera investeringar
              för 130 miljarder. I dag befinner vi oss i samma läge som vi var
              i november i fjol när vi diskuterade frågan. Vi kan använda Vattenfall
              bättre för att stötta basindustrin, för att få priser som är konkurrenskraftiga
              på den europeiska marknaden.
            </seg>
            <seg n="afab5223">
              Ministern sade att vi ska ge stöd. Vi ska stötta möjligheten
              till konkurrenskraftiga priser på elmarknaden i Europa. Det är
              bara det som kvarstår. Samma fråga som vi diskuterade i november
              gäller fortfarande i dag. Det behövs långsiktiga avtal för basindustrin.
            </seg>
          </u>
          <note type="speaker" n="24cee2a9">
            Anf. 95 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-19" n="9f12bff3">
            <seg n="8edfb244">
              Herr talman! Det är bra om Jasenko Omanovic är ute och pratar
              basindustri, men jag skulle gärna vilja vara med och lyssna på
              vad ni säger. Svaret måste bli precis samma som det jag säger,
              annars ges en felaktig bild.
            </seg>
            <seg n="4709fdf2">
              Det är långsiktiga avtal. Jag vet att det sker fler investeringar,
              att överföringskapaciteten ökar och att det sker energieffektiviseringar.
              Men det handlar också om långsiktiga politiska spelregler. Om
              det inte blir långsiktiga spelregler törs man inte göra energiinvesteringar.
              Det är bara så.
            </seg>
            <seg n="701c7011">
              Det är bra om vi kan få en debatt där frågan löses. Det är bra
              för svensk basindustri, för svensk politik och för klimatfrågan
              om vi hittar en gemensam lösning. Jag hoppas att den konstruktiva
              diskussion som vi har haft här också leder till att vi kan ha
              en fortsatt sådan konstruktiv diskussion mellan regeringen och
              oppositionen. Jag ser fram emot den.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="1b923a51">
            14 § Svar på interpellation 2006/07:615 om sämre villkor för
            småföretagen och omvänd regionalpolitik
          </note>
          <note type="speaker" n="192bb9d7">
            Anf. 96 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-20" n="9f12bff3">
            <seg n="90bd3446">
              Herr talman! Bosse Ringholm har ställt följande frågor till mig:
            </seg>
            <seg n="be46d0a1">
              På vilket sätt kommer statsrådet att kompensera de småföretag
              som har drabbats av höjda arbetsgivaravgifter?
            </seg>
            <seg n="aa82b920">
              Kommer statsrådet att fortsätta den omvända regionalpolitiken,
              som innebär att klyftorna mellan olika delar av landet ytterligare
              växer?
            </seg>
            <seg n="b343653e">
              På vilket sätt kommer statsrådet i sin närings- och regionalpolitik
              att kompensera de delar av landet glesbygd, mindre orter och arbetslöshetstyngda
              regioner som i praktiken får betala sänkningen av fastighetsskatten?
            </seg>
            <seg n="e51d7708">
              Avser statsrådet att ompröva regionalpolitikens mål Hela Sverige
              ska leva?
            </seg>
            <seg n="648f00c5">
              Låt mig inleda med att det går bra för Sverige. Arbetslösheten
              minskar, och antalet nyanmälda lediga platser har ökat kraftigt
              under årets första kvartal.
            </seg>
            <seg n="ea95ca42">
              Det är en viktig uppgift för regeringen att skapa utvecklingskraft
              i såväl små och medelstora städer och i storstadsområden som i
              gles- och landsbygd. Jag och regeringen vill att varje region
              ska ges ansvar och befogenheter som innebär möjligheter att växa
              utifrån sina egna förutsättningar.
            </seg>
            <seg n="9d987052">
              Förslag för att möta de långsiktiga utmaningarna för Sverige
              och skapa utvecklingskraft har lämnats av Ansvarskommittén, vars
              slutbetänkande nu är på remiss. Jag går därför inte nu närmare
              in på de mer långsiktiga lösningarna men vill ändå konstatera
              att en stor del av lösningen ligger i ökat lokalt och regionalt
              inflytande för att stärka konkurrenskraften. Även Landsbygdskommittén
              har presenterat ett antal förslag för att stärka landsbygdens
              befolkning och företag. Jag har med mig dessa förslag i det arbete
              med att utarbeta en strategi för landsbygdens utvecklingskraft
              som jag leder.
            </seg>
            <seg n="43d7ecb6">
              Den generella 5-procentiga nedsättningen av arbetsgivaravgifterna
              har fått kraftig expertkritik under årens lopp. Kritik har bland
              annat kommit från dåvarande Riksdagens revisorer. Kritikerna har
              framhållit att den 5-procentiga nedsättningen är ett ineffektivt
              system. Stödet gynnar en betydligt större grupp av företag än
              vad som var syftet. Alla företag oavsett storlek kan utnyttja
              stödet. Ett sådant system kostar mycket pengar och är felriktat.
            </seg>
            <seg n="c9c2b4f1">
              Regeringen har presenterat en rad olika åtgärder för att Sverige
              ska bli ett av världens bästa länder att starta och driva företag
              i. Låt mig nämna några. Ett jobbskatteavdrag har införts för att
              göra det mer lönsamt att arbeta och bedriva näringsverksamhet.
              Företagens medfinansiering av sjukpenningen har slopats. Regeringen
              har satt upp ett ambitiöst mål om att minska företagens administrativa
              kostnader till följd av regelverken med 25 procent fram till hösten
              2010 och inlett ett brett arbete genom att presentera en första
              handlingsplan. En översyn av insolvensrätten pågår, och ett omfattande
              program för att främja kvinnors företagande har tagits fram. Vi
              kommer även att stimulera efterfrågan på hushållsnära tjänster
              genom att en skattereduktion på dessa tjänster införs från och
              med den 1 juli 2007. Vi ser över trygghetssystemen för företagare,
              och vi sänker arbetsgivaravgifterna i tjänstesektorn.
            </seg>
            <seg n="264a88d4">
              Jag kan försäkra interpellanten att regeringen och jag på ett
              flertal sätt kommer att stödja och utveckla tillväxtpotentialen
              i hela vårt land. Min förhoppning är att detta är en början på
              en omställning som ska göra det enkelt, roligt och lönsamt att
              vara företagare i alla delar av landet.
            </seg>
          </u>
          <note type="speaker" n="84772441">
            Anf. 97 BOSSE RINGHOLM (s):
          </note>
          <u who="bosse_ringholm_4e5a25" xml:id="i-02a3d3050dea8a25-0" n="e66ac264">
            <seg n="e2ea8371">
              Herr talman! Jag har ställt fyra frågor till Maud Olofsson, och
              som framgår av hennes upplästa svar får jag egentligen inte svar
              på någon av frågorna.
            </seg>
            <seg n="3000e664">
              Jag har för det första frågat på vilket sätt Maud Olofsson kommer
              att kompensera de småföretag som har drabbats av höjda arbetsgivaravgifter.
              Då säger hon att de inte ska kompenseras tvärtom. Det är alldeles
              för många småföretag som har fått sänkta arbetsgivaravgifter,
              så det var bara bra att man höjde avgifterna.
            </seg>
            <seg n="0374293d">
              Det är ganska häpnadsväckande. En person som hela valrörelsen
              sade att hon värnar om småföretagen det första hon gjorde när
              hon kom i regeringsställning var att höja arbetsgivaravgifterna
              för småföretagen. Att säga en sak och göra någonting annat är
              inte särskilt konsekvent, och det är ganska fult mot småföretagen.
            </seg>
            <seg n="7805f45a">
              Det är inte bara jag som tycker det. Börje Hörnlund, som kanske
              är bekant för Maud Olofsson, var tidigare centerpartistisk riksdagsledamot
              i många år och statsråd för Centerpartiet i början på 90-talet.
              Han säger så här:
            </seg>
            <seg n="394a5633">
              Det första som händer när jag träffar småföretagare är att de
              säger att de inte trodde att det var sant när de fick höra att
              den sänkta arbetsgivaravgiften för deras del skulle slopas. De
              har fått uppleva att partier som före valet talade sig varma för
              småföretag börjar med att ge dem ett kraftigt slag på käften.
              Där rök den trovärdigheten.
            </seg>
            <seg n="a40a6244">
              Maud Olofsson! Om jag frågar på vilket sätt de små företagen
              ska kompenseras för att ni har höjt arbetsgivaravgifterna får
              jag till svar: Nej, de ska inte ha någon kompensation tvärtom
              är det fel att de har haft sänkt skatt i så många år, och det
              var fel av Socialdemokraterna att sänka skatten för så många småföretag.
            </seg>
            <seg n="9a3e98ba">
              Vad Maud Olofsson säger är att det vi socialdemokrater gjorde
              en gång i tiden för all del med stöd av ett centerparti på den
              tiden var fel, när vi gav de många små företagen lägre kostnader.
              Nu har Maud Olofsson sett till att de flesta företag får högre
              kostnader.
            </seg>
            <seg n="923d2a3d">
              Kalla det svar på fråga 1 det gör inte jag. Jag tycker att det
              är ett oerhört illvilligt agerande mot de små företagen.
            </seg>
            <seg n="b2cfce9a">
              Min andra fråga handlade om regionalpolitiken. Jag frågade om
              Maud Olofsson kommer att fortsätta den omvända regionalpolitiken,
              som innebär att klyftorna ökar mellan olika delar av landet. Regionalpolitik
              innebär att vi ska hålla ihop Sverige, att hela Sverige ska leva,
              att vi ska föra en politik som är bra både för storstad och för
              glesbygd.
            </seg>
            <seg n="8cb8598d">
              Maud Olofsson lämnar inte något svar över huvud taget.
            </seg>
            <seg n="ec13149f">
              På min fjärde och sista fråga, som det hade varit mycket enkelt
              att besvara, om Maud Olofsson avser att ompröva regionalpolitikens
              mål Hela Sverige ska leva, uteblir svaret. Ska jag tolka det som
              att Maud Olofsson inte längre tycker att hela Sverige ska leva?
            </seg>
            <seg n="5e73c2a2">
              Uppenbarligen ska småföretagen inte leva lika bra som tidigare,
              så de får höga arbetsgivaravgifter.
            </seg>
            <seg n="c7eda43f">
              Uppenbarligen ska folk i glesbygd inte ha lika bra villkor som
              folk i storstäderna, för det är folk i storstäderna som har fått
              de stora skattesänkningarna och inte folk i glesbygd.
            </seg>
            <seg n="66066f7f">
              Min tredje fråga var på vilket sätt Maud Olofsson i sin närings-
              och regionalpolitik kommer att kompensera de delar av landet glesbygd,
              mindre orter och arbetslöshetstyngda regioner som i praktiken
              får betala sänkningen av fastighetsskatten. Jag får inget svar
              där heller.
            </seg>
            <seg n="c2af3f11">
              Det är ett faktum att det är just de drabbade områdena i landet
              som utsätts hårdast av regeringens politik. Det konstateras av
              just Börje Hörnlund, när han säger att den borgerliga alliansregeringen
              verkar ha riktat in sin politik efter mottot åt den som har skall
              varda givet. Det är verkligen omvänd regionalpolitik som den nya
              högerregeringen bedriver.
            </seg>
          </u>
          <note type="speaker" n="3e053c1b">
            Anf. 98 BERIT HÖGMAN (s):
          </note>
          <u who="berit_hogman_17a4be" xml:id="i-780dd2350c85f13f-0" n="664d58b6">
            <seg n="82b68b9f">
              Herr talman! Man behöver inte på något sätt vara ett matematiskt
              geni för att se hur omfördelningen sker och var pengarna hamnar
              när fastighetsskatten förändras och förmögenhetsskatten tas bort.
              Regeringen för en politik som innebär att den tiondel av befolkningen
              som är rikast blir ännu rikare. Den gruppen människor bor definitivt
              inte i glesbygd.
            </seg>
            <seg n="bcceaa28">
              Jag kan fortsätta att beskriva vad Maud Olofssons och regeringens
              politik betyder för glesbygden och därmed också för företags möjligheter
              att födas, växa och utvecklas.
            </seg>
            <seg n="2e057519">
              Det blir sämre förutsättningar att få tag i utbildad personal
              då komvux resurser kraftigt reduceras eftersom resursfördelningen
              görs om. Tidigare gick de till kommuner som hade flest kortutbildade,
              och det var glesbygdens kommuner som då fick mer. Nu är den omfördelningen
              borttagen.
            </seg>
            <seg n="9da3f735">
              Arbetsmarknadsutbildning existerar praktiskt taget inte längre,
              och detta leder till flaskhalsar och till att exempelvis de långtidsarbetslösa
              ungdomarna blir oändligt många fler. I Värmland har de ökat med
              100 procent.
            </seg>
            <seg n="5ca67a2c">
              Resurser till forskning ska nu kanaliseras på ett sådant sätt
              att de med all sannolikhet hamnar på de gamla stora universiteten
              och i liten utsträckning ger förutsättningar för Mitthögskolan
              och andra högskolor utan universitetsstatus att utveckla sin FoU
              tillsammans med små och medelstora företag. Detta leder också
              till en försämring för företagen.
            </seg>
            <seg n="b74540c4">
              Jag ska inte upprepa det jag vet att statsrådet redan har debatterat
              i dag, nämligen neddragning av resurser till Forska och väx.
            </seg>
            <seg n="be785616">
              Visst är det många fler som får jobb nu, och det är jättebra.
              Men den kritik som Maud Olofsson riktar mot den generella sänkningen
              av arbetsgivaravgiften faller nu väldigt mycket tillbaka på regeringen
              själv.
            </seg>
            <seg n="6fdaff60">
              Varför ska McDonalds, som är ett stort vinstdrivande företag,
              få kraftiga subventioner när de anställer unga människor när det
              saknas pengar till viktiga åtgärder för glesbygdens utveckling
              och för unga människors inträde på arbetsmarknaden?
            </seg>
            <seg n="b390f500">
              Varför ska skattebetalare i hela Sverige subventionera Östermalmsfamiljens
              butler i Bretagne när byskolan hotas av stängning på grund av
              resursbrist i en glesbygdskommun?
            </seg>
            <seg n="cd7ac6d2">
              Var finns alliansens politik för glesbygden?
            </seg>
          </u>
          <note type="speaker" n="2ebf47a0">
            Anf. 99 LENA OLSSON (v):
          </note>
          <u who="lena_olsson_bb92b4" xml:id="i-821916671b9e531f-0" n="9b317ae7">
            <seg n="31ea467f">
              Herr talman! Jag vill börja med att säga att jag är väldigt glad
              att den här interpellationen är ställd. Jag hade i alla fall en
              viss förhoppning om att Centerpartiet skulle hålla något av det
              de har lovat landsbygden.
            </seg>
            <seg n="bc59866e">
              Det var mycket tal om landsbygden före valet. Och när den här
              5-procentiga höjningen av arbetsgivaravgifterna kom och jag tog
              kontakt med företagarna i Dalarna trodde de mig först inte. Efter
              ett tag ringde de, och nu mejlar de. De är ganska upprörda över
              de här förslagen.
            </seg>
            <seg n="49fd3adb">
              När man tittar på lands- och glesbygd, som det heter, ser man
              att det har gjorts ganska mycket i motsatt riktning, så att säga.
            </seg>
            <seg n="15698d07">
              Vi kan ta upp infrastruktursatsningar som landsbygden och landsbygdens
              företagare är väldigt beroende av. Dessa sänker man nu generellt
              med 15 procent. Det kommer inte att gynna vare sig väg- eller
              järnvägsinvesteringar på landsbygden.
            </seg>
            <seg n="ffbb5636">
              Vi har också den här 100-dagarsregeln när det gäller sökområden
              på arbetsmarknaden. Den kommer också att ställa till det för landsbygden,
              eftersom man då tvingas att flytta och kanske till ett ställe
              där det inte finns en bostad att uppbringa.
            </seg>
            <seg n="f1d5664c">
              Jag ska inte vara så långrandig, men det finns också någonting
              som heter stödområde 1, som har en ytterligare sänkning. Det jag
              nu ser hända inom regionalpolitiken är att man tar av dem som
              inget har och ger till dem som har, så att det räcker och blir
              över. När det gäller sänkningen av arbetsgivaravgiften till stödområde
              1 undrar jag: Kan vi vara säkra på att vi får behålla åtminstone
              den?
            </seg>
            <seg n="4ef64988">
              När det gäller satsningarna på investeringar i infrastruktur
              måste det vara ett prioriterat område om hela landet ska leva.
              Men som jag fattar det nu har det blivit så att hela landet absolut
              inte ska leva.
            </seg>
          </u>
          <note type="speaker" n="9c6c7027">
            Anf. 100 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-21" n="9f12bff3">
            <seg n="fa5926a4">
              Herr talman! Det är fantastiskt roligt att höra två socialdemokrater
              och en vänsterpartist, med Bosse Ringholm i spetsen, prata om
              regional tillväxt. Det är faktiskt på tiden att vi för den här
              diskussionen om regional tillväxt.
            </seg>
            <seg n="05064cea">
              Vi kan börja med den sänkta arbetsgivaravgiften. Jag tycker ändå
              att det är rätt spännande att det var Bosse Ringholm själv, som
              då var finansminister, som var den första som sänkte den generella
              nedsättningen av arbetsgivaravgifterna under 2005. Då undrar jag
              bara: Vad hade Bosse Ringholm för argument då som han inte har
              nu och som var rätt då men som är fel nu?
            </seg>
            <seg n="f2d74fb4">
              Det som är intressant är ju att det var stödets utformning och
              skattebortfallet som var argumentet, som regeringen använde.
            </seg>
            <seg n="e282ffd0">
              Vad gör vi då för småföretagen? Ja, vi gör en rad åtgärder. Och
              när ni nu går upp i debatten skulle jag vilja veta vilka av de
              här åtgärderna som ni är beredda att stödja. Det är nämligen först
              när ni tar er arbetsgivaravgiftssänkning och jämför med det program
              som regeringen gör som vi kan få en jämförande debatt där företagen
              kan förstå vad den ena parten gör och vad den andra parten gör.
            </seg>
            <seg n="2382014b">
              Hur är det när det gäller borttagandet av sjuklöneansvaret? Stöder
              ni det? Stöder ni det inte? Hur är det med 3:12-reglerna? Stöder
              ni vårt förslag? Stöder ni det inte? Borttagandet av förmögenhetsskatten
              innebär att vi nu får pengar till investeringar. Stöder ni det,
              eller stöder ni det inte? Hur är det med införandet av reformen
              om hushållsnära tjänster? Stöder ni det eller inte? Hur är det
              med sänkningen av arbetsgivaravgiften inom tjänstesektorn? Kommer
              ni att stödja det eller inte? Hur är det med de förändringar vi
              gör när det gäller möjligheten att säsongsanställa? Hur är det
              när det gäller förlängd provanställning och nej till rätt till
              heltid? Kommer ni att stödja den typen av reformer?
            </seg>
            <seg n="f10de591">
              Hur är det med jobbskatteavdraget och sänkta skatter för dem
              som har låga och normala inkomster? Kommer ni att stödja det,
              eller kommer ni inte att stödja det? Vi återför nu förmånsrätten.
              Ni införde en begränsning när ni satt i regering som har gjort
              det omöjligt för småföretagare på landsbygden att låna pengar.
              Kommer ni att stödja detta, eller kommer ni inte att stödja det?
            </seg>
            <seg n="76fabf68">
              Jag har räknat upp några åtgärder. Det här är tillräckligt för
              att ni åtminstone ska kunna använda er tid till att ge svar på
              det här.
            </seg>
            <seg n="51c3bd22">
              Företagen förstår naturligtvis att det behövs ett genomgripande
              program för att det ska bli ett bättre företagsklimat i Sverige.
              Och att satsa på ett bättre företagsklimat är det bästa vi kan
              göra för landsbygden och småorterna. Fråga mig jag vet. Och jag
              tror att jag känner till de villkoren mycket bättre än vad Bosse
              Ringholm gör.
            </seg>
            <seg n="108ea869">
              Sedan vill jag bara påpeka en sak. Det är ingen som ska få höjd
              fastighetsskatt. När Bosse Ringholm månar om oss som bor på landsbygden
              och om fastighetsskatten kan jag bara tala om att det inte har
              varit något problem för mig med fastighetsskatten, men det har
              varit det för människor som bor i storstäderna och ute på öarna
              som har fått ökad fastighetsskatt därför att grannen har sålt
              huset.
            </seg>
            <seg n="972e98d7">
              Regeringen är till för att lösa problem som faktiskt finns. Jag
              har inte haft något problem med fastighetsskatten hemma i Högfors.
              Jag kommer inte att få det i fortsättningen heller därför att
              jag inte kommer att få någon höjd fastighetsskatt. Det är det
              som är den viktiga delen.
            </seg>
            <seg n="77a28b1e">
              Sedan gäller det ungdomarna och deras situation. Ja, vad gör
              vi? Jo, vi gör någonting åt den höga ungdomsarbetslöshet som ni
              lämnade efter er.
            </seg>
            <seg n="35cea744">
              Vi halverar arbetsgivaravgifterna. Vi inför lärlingsutbildning.
              Vi inför praktikpeng. Vi ser till att ha en jobb- och utvecklingsgaranti
              för alla de ungdomar som står utanför. Och det vi glädjande nog
              nu ser är att ungdomarna kommer tillbaka på arbetsmarknaden. En
              del lämnar sina studier därför att de har studerat under resans
              gång men i stället vill ha ett jobb.
            </seg>
            <seg n="c3ae381d">
              Men det här är en jätteutmaning. Socialdemokraterna har lämnat
              efter sig ett otroligt dåligt eftermäle. Vi har en ungdomsarbetslöshet
              som är bland de högsta i Europa.
            </seg>
            <seg n="2aef1fd7">
              Nedsättningen av arbetsgivaravgiften inom stödområde A finns.
              Det är bara att läsa budgeten, så den frågan behöver man inte
              ställa här.
            </seg>
            <seg n="f80d5844">
              Det är klart att tillväxt i hela landet är en av de saker som
              regeringen prioriterar. Det är bara att läsa regeringsdeklarationen
              och lyssna till vad regeringen säger och också se på de åtgärder
              som vi lägger fram. Då förstår man att så är fallet.
            </seg>
          </u>
          <note type="speaker" n="fd93d6e2">
            Anf. 101 BOSSE RINGHOLM (s):
          </note>
          <u who="bosse_ringholm_4e5a25" xml:id="i-02a3d3050dea8a25-1" n="e66ac264">
            <seg n="412c0e6b">
              Herr talman! Jag har ställt fyra frågor till Maud Olofsson. Maud
              Olofsson talar om helt andra saker i sitt inlägg i stället för
              att svara på de fyra frågorna. Varför gör Maud Olofsson det? Hennes
              svar på de fyra frågorna, som hon egentligen inte besvarar, är
              ganska avslöjande.
            </seg>
            <seg n="eca57bf4">
              När jag frågar om man ska kompensera småföretagen för den höjda
              arbetsgivaravgiften som Maud Olofsson har genomfört säger hon:
              Det behövs inte. Det är fel att de har fått sänkt skatt.
            </seg>
            <seg n="399d3743">
              Jag tror inte att småföretagen tycker att det är fel att de har
              fått sänkt skatt. Jag tror inte att småföretagen tycker som Maud
              Olofsson att det är bra att de har fått höjd skatt. Jag tror inte
              småföretagen tycker att det är för många av dem som har fått sänkt
              skatt av den socialdemokratiska regeringen de senaste åren. Men
              Maud Olofsson avslöjar sig på den punkten genom att undvika att
              svara på detta.
            </seg>
            <seg n="f0087d0f">
              Min andra fråga var: Varför ska man öka klyftorna mellan olika
              delar av landet? Då säger Maud Olofsson: Jag har inga problem
              med fastighetsskatten hemma. Men, Maud Olofsson, det är glesbygdens
              folk som får betala fastighetsskattesänkningarna för dem med stora
              villor. Glesbygdens folk får ju också betala en höjd reavinstskatt.
              Det är glesbygdens folk som får betala den minskade skatten på
              fastigheter i Danderyd och i Fredrik Reinfeldts Täby. Det är väl
              att drabba glesbygden, Maud Olofsson.
            </seg>
            <seg n="9332fe72">
              Det är ingen sänkning av fastighetsskatten i glesbygden, men
              det är höjd skatt för glesbygdens folk när de säljer sina hus.
              Det är Maud Olofssons bidrag till att jämna ut klyftorna i Sverige.
            </seg>
            <seg n="16ad0f63">
              Min tredje fråga var: På vilket sätt kommer Maud Olofsson att
              kompensera glesbygden, mindre orter och arbetslöshetstyngda regioner?
              Då säger hon: Det behövs ingen kompensation.
            </seg>
            <seg n="b74d8357">
              Min fjärde fråga var: Ska vi verkligen inte ha kvar den gamla
              målsättningen att hela Sverige ska leva? Inte ens det kan Maud
              Olofsson svara ett tydligt ja på.
            </seg>
            <seg n="18729b14">
              Nu vet jag att Maud Olofsson inte bryr sig om socialdemokratisk
              kritik. Hon lyssnar inte. Hon säger en sak före valet och gör
              något helt annat efter valet. Det kan straffa sig, Maud Olofsson.
              Det har redan straffat sig.
            </seg>
            <seg n="e79b52b9">
              Men har Maud Olofssons partivän, Börje Hörnlund, fel när han
              säger att den borgerliga regeringen har riktat in sin politik
              efter mottot åt den som har skall varda givet? Har Börje Hörnlund
              fel när han säger att många borgerliga nu har ångrat att de röstat
              på allianspartierna? De upplever nämligen att regeringen är blind
              och okänslig för hur verkligheten ser ut utanför Helsingforssregionen.
            </seg>
            <seg n="29ea95de">
              Har Börje Hörnlund fel, Maud Olofsson, när han säger att den
              nya regeringen har lyckats reta upp den ena gruppen efter den
              andra med okänsliga och illa genomtänkta reformer? Har Börje Hörnlund
              fel när han träffar småföretagare som är irriterade och ilskna
              och arga på Maud Olofsson för att hon har höjt arbetsgivaravgiften
              för dem?
            </seg>
            <seg n="664f7ea3">
              Har Börje Hörnlund fel när han träffar många pensionärer som
              säger: Varför ska inte vi få sänkt skatt? Alla andra får sänkt
              skatt men inte vi pensionärer. Har pensionärerna fel? I en artikel
              kritiserar alla landets pensionärsorganisationer regeringen och
              säger: Varför ska inte vi få sänkt skatt? Varför ska bara alla
              andra få sänkt skatt?
            </seg>
            <seg n="4d8e6037">
              Maud Olofsson säger: Vi har slopat förmögenhetsskatten. Ja, det
              gynnar väl inte glesbygden särskilt mycket. Jag tror inte att
              det är så många i glesbygden, Maud Olofsson, som betalar förmögenhetsskatt.
              Eller har Maud Olofsson någon annan uppgift om det?
            </seg>
            <seg n="40e4461a">
              Har Börje Hörnlund fel när han säger att slopandet av förmögenhetsskatten
              i stort sett tillför dem som har det allra bäst en ytterligare
              guldkant på tillvaron?
            </seg>
            <seg n="ec03513c">
              Börje Hörnlund går så långt att han säger att det inte är förlorare
              bara i glesbygden. Även Storstockholms ungdomar kommer att tillhöra
              förlorarna då de får betala ännu högre priser för det framtida
              boendet.
            </seg>
            <seg n="533a19a9">
              Det vore intressant om Maud Olofsson höll sig till ämnet. Jag
              har ställt fyra frågor. Alla de fyra frågorna har inte formulerats
              av mig utan av Börje Hörnlund. Kan vi få en enda kommentar? Sedan
              kan Maud Olofsson tala om något annat, men inte här och just nu.
            </seg>
          </u>
          <note type="speaker" n="620a3978">
            Anf. 102 BERIT HÖGMAN (s):
          </note>
          <u who="berit_hogman_17a4be" xml:id="i-780dd2350c85f13f-1" n="664d58b6">
            <seg n="bf25f342">
              Herr talman! Jag har inte hört någon som helst klang- och jubelsång
              från småföretagare i glesbygd och landsbygd över regeringens politik.
              Det är väl snarare så att de kvinnliga företagarna hellre hade
              velat att man snabbare jobbade med att se över de sociala trygghetssystemen
              för småföretagare än att man hojtar om ett program som ingen riktigt
              vet vad det leder till.
            </seg>
            <seg n="b5e159ab">
              Jag är också övertygad om att Maud Olofsson känner till att förändringen
              av 3:12-reglerna var ett arbete som sattes i gång redan på vår
              tid. Jag tycker att det är bra att det fortsätter, för jag tror
              att det är bra för småföretagen.
            </seg>
            <seg n="bbdcd093">
              I fjol vid den här tiden fanns det registrerat på Länsarbetsnämnden
              i Värmlands län 38 långtidsarbetslösa ungdomar. I år vid den här
              tiden vi besökte dem den 4 juni var siffran över 300. Kom inte
              till mig eller till svenska folket och säg att ungdomsarbetslösheten
              har minskat! Vi kan se att siffran stiger när det gäller det som
              är det absolut värsta som kan hända, nämligen att unga människor
              går in i långvarig arbetslöshet.
            </seg>
            <seg n="5fb2c6db">
              Det beror ju på att ni har stängt vägarna för dessa unga människor
              att få den puff, den kompetenshöjning och utbildning som krävs
              för att ta ett jobb i en tuff konkurrens. I stället ska de straffas.
              Man ska slå på den som redan ligger med lägre ersättningsnivåer
              och ingen möjlighet till fortbildning. Det blir svårare att ta
              sig in på skola, och arbetsmarknadsutbildningen är obefintlig.
              Detta är inte att hjälpa företag att växa och att rekrytera arbetskraft,
              som just nu är den för företagen absolut viktigaste frågan.
            </seg>
          </u>
          <note type="speaker" n="606a4f2e">
            Anf. 103 LENA OLSSON (v):
          </note>
          <u who="lena_olsson_bb92b4" xml:id="i-821916671b9e531f-1" n="9b317ae7">
            <seg n="fad2f294">
              Herr talman! När det gäller sänkning av arbetsgivaravgifterna
              i stödområde A frågar jag inte efter dem. Jag vet att de finns.
              Jag frågade om de får vara kvar. Det var så frågan var.
            </seg>
            <seg n="221f5268">
              Maud Olofsson ställde i utsikt att vi skulle samarbeta om det
              här för att få till jobb även på landsbygden. Hon tog upp sjuklöneansvaret.
              Det ställer Vänsterpartiet upp på. Det har vi motionerat om länge
              när det gäller småföretag.
            </seg>
            <seg n="195d60a2">
              När det gäller 3:12-reglerna är vi också positiva. När det gäller
              hushållsnära tjänster är vi givetvis emot ett förslag. Jag har
              arbetskamrater som jag frågar och som jobbar som vårdbiträden
              inom hemtjänsten i Malung-Sälens kommun. De kommer inte att ha
              råd att skaffa någon hushållsnära tjänst. Det är för låga löner
              för det. Det är för rikemansfolket. Det visar ju också undersökningar
              från Finland. Det är de rikaste som tar hjälp och får subventionerad
              hemhjälp.
            </seg>
            <seg n="81d46e4c">
              Jag frågade också om landsbygden, eftersom Maud Olofsson pratade
              mycket om landsbygd i valet och jag själv kommer från en landsbygdskommun.
              Det handlar om sänkningen av arbetsgivaravgifterna med 5 procent.
              Nu ska man sänka i vissa branscher inom tjänstesektorn. Jag skulle
              vilja ställa frågan: Tänker man tanken när det gäller tillverkningsindustrin
              som finns uppe hos mig med många småföretag? Tänker man på dem
              som faktiskt konkurrerar i en global värld och med noll infrastruktursatsningar?
            </seg>
          </u>
          <note type="speaker" n="4eceb6a4">
            Anf. 104 BÖRJE VESTLUND (s):
          </note>
          <u who="borje_vestlund_48292a" xml:id="i-121a47344e8ca5bd-0" n="7b0df559" next="i-858fb74c9ce57a8e-0">
            <seg n="12e95e71">
              Herr talman! Jag har under eftermiddagen suttit på mitt rum och
              lyssnat på debatterna här i kammaren och samtidigt fått lite nyttigt
              gjort. Skälet till att jag gick hit är att jag reagerar väldigt
              mycket när man som riksdagsledamot använder sig av riksdagens
              kontrollorgan och inte får svar på sina frågor.
            </seg>
            <seg n="ff61bb01">
              Det kanske har hänt förr. Men det som inte brukar hända, herr
              talman, är att man får en radda av motfrågor till de frågor man
              ställer. Detta är inte värdigt vare sig denna kammare eller denna
              regering.
            </seg>
            <seg n="683c6aa3">
              Det var fyra frågor ställda i denna interpellation:
            </seg>
            <seg n="42f14323">
              Det var de frågor som ställdes. Man kan ha olika uppfattningar
              om man har fått svar på dem eller inte. Enligt min uppfattning
              har man inte fått svar på de här frågorna.
            </seg>
            <seg n="e6527084">
              Men man kan hur som helst inte, herr talman, bara ställa motfrågor
              i sitt svar till en interpellant. Därför reagerar jag. Jag tycker
              att det ska vara någon ordning även i riksdagens interpellationsdebatter.
            </seg>
          </u>
          <note n="d03a2100">
            Anf. 105 TALMANNEN:
          </note>
          <u who="borje_vestlund_48292a" xml:id="i-858fb74c9ce57a8e-0" n="7b0df559" prev="i-121a47344e8ca5bd-0">
            <seg n="4a920d64">
              Jag vill göra klart att interpellationsdebatter faller under
              de allmänna debattreglerna för riksdagen, det vill säga att det
              är full frihet att ställa frågor till varandra. Jag kan inte som
              talman säga om ni ska svara på frågorna. Det är upp till debattörerna.
              Det är riksdagens allmänna debattregler, i princip som i en vanlig
              kammardebatt, där man kan ställa frågor och motfrågor till varandra.
              Något fel är det inte. Man kan alltid diskutera formerna för det
              i övrigt.
            </seg>
          </u>
          <note type="speaker" n="65497076">
            Anf. 106 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-66a08ea8d9ac68ce-0" n="9f12bff3" next="i-5a261ae196df50e6-0">
            <seg n="29d82939">
              Herr talman! Jag tror att Bosse Ringholm och de andra som debatterar
              inte gillar svaren. Jag tror att det är det som är problemet.
              Vi har lite olika synpunkter. Jag redovisade vad den här regeringen
              gör som alternativ till Socialdemokraterna. Jag ställde frågan:
              Om ni nu säger ja till några saker, vad säger ni nej till då?
            </seg>
            <seg n="b868b61e">
              Jag har fått svar. Jag tycker att det är intressant att se att
              Socialdemokraterna inte svarar på frågorna, men framför allt är
              ni ju rätt så splittrade i svaren.
            </seg>
            <seg n="96ba3d75">
              Jag tycker att det är intressant att man inte ser att en sänkning
              av arbetsgivaravgiften inom tjänstesektorn, inom hushållsnära
              tjänster och sänkta skatter för låg- och medelinkomsttagare betyder
              väldigt mycket för dem som har låga inkomster runt om i hela Sverige.
              Var finns de flesta låg- och medelinkomsttagarna? De finns inte
              i storstäderna. De finns ute på landsbygden. Det är därför som
              den riktade skattesänkningen är så viktig.
            </seg>
            <seg n="fcd075ee">
              Den riktar sig också till småföretagen. Den innebär att man får
              en sänkt skatt.
            </seg>
            <seg n="76983572">
              När det gäller glesbygden, landsbygden och fastighetsskatten
              är det väldigt få gånger man får en reavinst. Det är reaförluster
              som det handlar om. Oftast ser man på fastighetsskatten att det
              är just reaförluster man gör. Vi säger att man inte ska ha några
              höjda fastighetsskatter. Det är också beskedet till alla som bor
              på landsbygden, oavsett vad Socialdemokraterna försöker göra i
              andra sammanhang.
            </seg>
            <seg n="dca992fc">
              Det är också viktigt att säga att vi tror att hela Sverige kan
              bidra. Vi kan bara titta på den tillväxt som nu sker. Jag besökte
              norra Sverige precis och såg de investeringar som sker i gruvindustrin
              och inom träindustrin för att skapa nya bränslen. Det handlar
              också om turistsektorn. Det är fantastiskt trevligt för en ny
              regering att se att det händer saker och ting.
            </seg>
            <seg n="ae596223">
              Vi behöver justera ytterligare med ännu bättre företagsvillkor.
              Om socialdemokrater och Vänsterpartiet vill stödja det är vi otroligt
              glada över det. Jag noterar att Berit Högman till och med är beredd
              att förändra de sociala trygghetssystemen. Det är en nyhet. Det
              har Socialdemokraterna verkligen inte velat göra något åt. Men
              om ni är beredda att stödja ett sådant initiativ kan vi få en
              bred enighet för att förbättra tryggheten också för småföretagen.
            </seg>
            <seg n="98132f4b">
              Om vi tittar på ungdomarnas arbetslöshet var det en av de viktigaste
              frågorna som Centerpartiet drev i den här valrörelsen. Vi drev
              kravet om ungdomsavtal, kravet om sänkta arbetsgivaravgifter,
              kravet om lärlingsutbildning och ersättning till företag som tog
              emot.
            </seg>
            <seg n="4eaac41f">
              Nu genomför vi många av de åtgärderna. Det är bra om Socialdemokraterna
              någon gång vaknar till liv när det gäller ungdomsarbetslösheten,
              för det fanns noll intresse under hela valrörelsen.
            </seg>
            <seg n="33e23e98">
              Till sist vill jag säga att jag tror att det som nu händer i
              Sverige är att fler och fler inser att det lönar sig att investera
              när man har en företagsidé. I allt fler företag säger man: Nu
              törs jag anställa! Sjuklöneansvaret är inte lika tungt. Vi slipper
              ifrån lagstiftningen om rätt till heltid. Det blir enklare att
              provanställa under längre tid. Vi får sänkta arbetsgivaravgifter
              i de sektorer där många behöver anställas.
            </seg>
            <seg n="6a0a2a34">
              Det är klart att det här är positivt. Det är positivt för hela
              Sverige. Om det intresse som Bosse Ringholm och andra har visat
              för den regionala tillväxten och utvecklingen i hela landet kommer
              att bestå kommer det här landet att gå en positiv framtid till
              mötes. Då visar man att det finns en politisk enighet också över
              blockgränsen för tillväxttanken.
            </seg>
            <seg n="a26cf1a8">
              Hela Sverige ska utvecklas, och inte bara leva. Det finns förutsättningar
              för tillväxt och utveckling. När alla delar av Sverige växer bidrar
              det också till den totala positiva tillväxten.
            </seg>
            <seg n="022e2524">
              Med detta tackar jag för debatten och intresset.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="43da985b">
            Ajournering
          </note>
          <note n="55fd2d4b">
            Kammaren beslutade kl. 16.01 på förslag av talmannen att ajournera
            förhandlingarna till kl. 18.00.
          </note>
          <u who="maud_olofsson_f3f5fa" xml:id="i-5a261ae196df50e6-0" n="9f12bff3" prev="i-66a08ea8d9ac68ce-0">
            <seg n="bf267ed1">
              Återupptagna förhandlingar
            </seg>
          </u>
          <note n="253aeaaa">
            Förhandlingarna återupptogs kl. 18.00.
          </note>
          <note n="f6898202">
            15 § Svar på interpellation 2006/07:625 om utförsäljning av sex
            statligt ägda bolag
          </note>
          <note type="speaker" n="a34d8df9">
            Anf. 107 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-22" n="9f12bff3">
            <seg n="9d6a3ada">
              Fru talman! Kent Persson har frågat statsministern dels vilka
              åtgärder han avser att vidta när ansvariga statsråd inte gjort
              den genomgång som aviserats inför försäljningen av sex statligt
              ägda företag, dels vilka åtgärder statsministern avser att vidta
              för att detta arbetssätt inte ska få förekomma under de närmaste
              tre åren.
            </seg>
            <seg n="f0f7747c">
              Interpellationen har av statsministern överlämnats till mig.
            </seg>
            <seg n="484b7533">
              Regeringen har i ett förslag till riksdagen begärt bemyndigande
              att minska statens ägande i tre företag som staten äger samtliga
              aktier i. Därtill har regeringen att vidta vissa andra åtgärder
              i samband med försäljningen av dessa innehav samt när innehaven
              i tre andra företag avvecklas. De senare avser innehav i börsnoterade
              företag där regeringen sedan tidigare har riksdagens bemyndigande
              att minska statens ägande propositioner som bereddes av den tidigare
              socialdemokratiska regeringen, så i den delen får Kent Persson
              ställa frågan angående analys till mina företrädare.
            </seg>
            <seg n="8c18845b">
              Jag vill först hänvisa till det svar jag lämnade här i kammaren
              den 10 april på en interpellation av Bosse Ringholm. Jag sade
              då följande.
            </seg>
            <seg n="d44d1769">
              Regeringen anmälde i budgetpropositionen att vi avsåg att genomföra
              en genomgång av alla statligt ägda företag där argument för och
              emot ett statligt ägarengagemang vägs mot varandra. Men redan
              i opposition hade alliansen tydligt uttalat vilka statliga bolag
              som skulle säljas. Vad gäller dessa var slutsatsen redan klar,
              vilket också tydliggjordes för medborgarna i valet. Regeringen
              har genomfört precis det vi sagt att vi skulle göra, först inför
              väljarna i valet och sedan i budgetpropositionen. Så tänker vi
              fortsätta att arbeta.
            </seg>
            <seg n="f223fb97">
              Regeringen lämnade den 2 mars 2007 propositionen Försäljning
              av vissa statligt ägda företag till riksdagen. Av den framgår
              att regeringen gjort bedömningen att en försäljningsprocess för
              sex av de statligt ägda företagen nu kan inledas. Att inleda försäljningen
              är att i detalj gå in och analysera vilken typ av försäljning
              som kan passa respektive bolag. Regeringens motiv för förslaget
              framgår av propositionen. Regeringen säger också i propositionen
              att vi kommer att rapportera om försäljningarna till riksdagen
              i kommande skrivelser, rapporter och budgetpropositioner.
            </seg>
            <seg n="ebe863d4">
              Därmed var regeringens genomgång av de företag som behandlades
              i den propositionen avslutad. Jag vill också säga följande.
            </seg>
            <seg n="a4979b91">
              Allians för Sverige gjorde inför valet en bedömning av vilka
              bolag som vi ansåg verkade på fullt fungerande marknader och redovisade
              inför valet tydligt vår avsikt för allmänheten och våra skäl för
              att sälja dessa namngivna företag väljarna röstade för den politiken.
            </seg>
            <seg n="1021cc5d">
              Regeringen anser att beredningen av propositionen står i överensstämmelse
              med regeringsformens krav och att den också uppfyller de övriga
              krav på dokumentation med mera som man kan ställa på beredningen
              av den här typen av proposition. Riksrevisionens rapport tycks,
              i huvudsak, bygga på att man missförstått våra avsikter vad gäller
              genomgången av skäl för och emot ägandet i de återstående företagen.
            </seg>
            <seg n="c2dba50d">
              Vi fortsätter nu och gör en genomgång av övriga företag, och
              vi kommer att redovisa när resultatet av den genomgången är klar.
              På basis av den genomgången kommer förslag att föreläggas riksdagen
              om bemyndigande att minska statens ägande i andra företag som
              staten äger. Jag kan inte nu säga när sådana förslag kan komma
              att läggas fram eller vilken utformning de kan få. Det beror helt
              på de slutsatser vi drar och på vilka förutsättningar som finns
              i det enskilda fallet.
            </seg>
            <seg n="fc4fd138">
              Jag vet att Kent Persson hör till dem som anser att staten bör
              äga så många bolag som möjligt. Alliansregeringen vill hellre
              skapa förutsättningar för en hållbar välfärd genom att minska
              statsskulden och skapa utrymme för statens kärnverksamheter inom
              sjukvård och utbildning och inom omsorgen om barn och gamla.
            </seg>
            <seg n="9add8120">
              För att återknyta till Kent Perssons frågor vill jag säga att
              Kent Persson får lov att ge sig till tåls tills nya förslag om
              minskningar av statens ägande i statligt ägda företag föreläggs
              riksdagen. Vi anser att statens företagsägande ska minskas, så
              det kommer med säkerhet förslag om detta.
            </seg>
          </u>
          <note type="speaker" n="abe07c3c">
            Anf. 108 KENT PERSSON (v):
          </note>
          <u who="kent_persson_3230c6" xml:id="i-24f7d621c57c2b49-0" n="b00b2a3c">
            <seg n="b984e6a6">
              Fru talman! Näringsministern säger: Jag vet att Kent Persson
              hör till dem som anser att staten bör äga så många bolag som möjligt.
              Det är jag ytterst tveksam till. Men det är faktiskt inte det
              som min interpellation handlar om.
            </seg>
            <seg n="9d12a6b4">
              Jag tycker nog att näringsministern skulle vara mer bekymrad
              över vad Riksrevisionen skriver i sitt yttrande över hur regeringen
              handlagt ärendet och över beredningen av de sex bolag som regeringen
              föreslår för utförsäljning. Det är detta som interpellationen
              handlar om, inte om vi ska sälja eller äga. Om den frågan kan
              vi ha olika uppfattningar, men den ska debatteras också den 20
              juni. Då kommer jag att argumentera för och emot de olika förslagen.
            </seg>
            <seg n="03e5f90d">
              Här handlar det mer om demokratin i Sverige, om det sätt på vilket
              regeringen utövar sitt styre. I den frågan bör det inte förekomma
              några som helst delade uppfattningar. Därför blir jag väldigt
              orolig över näringsministerns svar. I princip med en handviftning
              avfärdar hon Riksrevisionens kritik.
            </seg>
            <seg n="262595cc">
              I propositionen om utförsäljning av vissa statliga företag anger
              regeringen att det vid beredningen inte varit nödvändigt att inhämta
              yttranden från myndigheter eller andra experter detta trots att
              regeringsformen föreskriver det. Varför? Det kan inte bero på
              brist på tid. Ni har ju haft åtminstone fem månader på er att
              ta fram ett sådant underlag.
            </seg>
            <seg n="3c43b2f7">
              Näringsministern hänvisar i sitt svar också till att Allians
              för Sverige redan före valet presenterat förslag om vilka bolag
              som bör säljas ut och till att man i budgetpropositionen vägt
              för- och nackdelar mot varandra.
            </seg>
            <seg n="548995d5">
              Men när jag läser vidare i dokumentet läser jag också att regeringen
              ber att få ett brett bemyndigande att sälja de företag som efter
              en analys bedöms vara lämpliga att sälja ut samt att öppenheten
              och möjligheten till ansvarsutkrävande ska förbättras.
            </seg>
            <seg n="5e22ab56">
              Det är just den kritiken som Riksrevisionen riktar mot regeringen.
              Det gäller alltså bristen på analys och dokumentation. När det
              gäller just dokumentationen har konstitutionsutskottet framhållit
              att det är viktigt att dokumentera på ett korrekt sätt. Över huvud
              taget är det en grundförutsättning för att Riksrevisionen eller
              för den delen konstitutionsutskottet ska kunna bedöma om beredning
              skett på ett korrekt sätt.
            </seg>
            <seg n="b8458c4e">
              Min fråga blir givetvis om näringsministern inte alls tar intryck
              av den kritik som Riksrevisionen har framfört eller av det som
              konstitutionsutskottet har sagt.
            </seg>
            <seg n="b9966d4a">
              Jag vill också påminna om att det vid en utfrågning av statsministern
              i konstitutionsutskottet framfördes kritik mot just bristen på
              beredning och underlag. Statsministern både framhöll klart och
              tydligt och lovade att det skulle bli förbättringar på den punkten
              framöver.
            </seg>
            <seg n="267cf981">
              Det handlar alltså inte om huruvida vi ska behålla eller sälja
              ut, utan om formerna . Det handlar om någonting som egentligen
              är mycket allvarligare, nämligen hur regeringen utövar sin makt
              och använder sina möjligheter att styra Sverige.
            </seg>
          </u>
          <note type="speaker" n="f7d6ed5f">
            Anf. 109 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-23" n="9f12bff3">
            <seg n="16c4a8ab">
              Fru talman! Makten utgår från folket. I valrörelsen redovisade
              vi vad vi tänkte göra. Svenska folket sade: Det vill vi att ni
              gör. Vi talade mycket tydligt om vilka bolag det handlade om.
              För mig är detta den yttersta demokratin. Har vi sagt till våra
              väljare att det är de här bolagen som vi tänker lyfta fram till
              försäljning har vi också en skyldighet att göra det.
            </seg>
            <seg n="206aa508">
              Efter det att vi tillträtt som regering gick jag igenom bolagen
              för att se om de var försäljningsfähiga. När så var fallet tog
              vi också de återstående tre bolagen till riksdagen för beslut.
            </seg>
            <seg n="a5c192b0">
              Det är viktigt, tycker jag, att säga att det redan fanns ett
              beslut utifrån en socialdemokratisk proposition om tre bolag för
              försäljning. Det beslutet är redan taget i riksdagen.
            </seg>
            <seg n="2e397482">
              Om Kent Persson på djupet är så intresserad av den här analysen,
              genomgången och dokumentationen kan Kent Persson rikta sin kritik
              också mot den tidigare socialdemokratiska regeringen. Det hade
              också om jag får ha synpunkter varit rimligt från Riksrevisionens
              utgångspunkt att göra det. Vi har inte kunnat hitta någon typ
              av analys eller genomgång när det gäller de tidigare tre bolagen.
              De tre bolagen var inte ens föremål för en diskussion i en tidigare
              valrörelse.
            </seg>
            <seg n="7a594ac5">
              Det som är viktigt att säga är att de här bolagen är inne i en
              försäljningsprocess. Vi i regeringen tar naturligtvis ställning
              till eventuella intressenter, till dem som kan vara intresserade
              av att köpa de här företagen. Är det rätt köpare? Får vi rätt
              pris? Vad händer på marknaden?
            </seg>
            <seg n="333f3b1d">
              Men det går inte att ta ställning innan man vet vilka som är
              intresserade, utan hela försäljningsprocessen bygger naturligtvis
              på den bedömning som vi under resans gång gör när det gäller vad
              som är ansvarsfullt sett från bolagens synpunkt, sett från marknadens
              synpunkt och sett från skattebetalarnas synpunkt.
            </seg>
            <seg n="e9e69382">
              Jag tycker att det är väldigt viktigt att se att i ett demokratiskt
              samhälle och i ett demokratiskt system är det ytterst väljarna
              som avgör vad som ska hända och ske. Har vi lovat någonting i
              valrörelsen har vi skyldighet att också fullfölja det. Där kan
              man säga att det som var Socialdemokraternas bekymmer var att
              de aldrig över huvud taget kommunicerade detta.
            </seg>
            <seg n="3ec2a647">
              I nästa steg gäller det ett antal bolag som finns kvar. Vi har
              sagt i budgetpropositionen att vi ska göra en genomgång av dessa.
              Det åvilar mig att göra det. Nu åvilar det Mats Odell att se till
              att försäljningsprocessen fullföljs på ett positivt och bra sätt
              så att skattebetalarna får resurser. Sedan kan vi använda den
              sortens resurser för att minska statsskulden, se till att få bra
              ordning på ekonomin så att vi kan göra det som vi är duktigast
              på, nämligen kärnverksamheterna i den statliga verksamheten.
            </seg>
          </u>
          <note type="speaker" n="1885601c">
            Anf. 110 KENT PERSSON (v):
          </note>
          <u who="kent_persson_3230c6" xml:id="i-24f7d621c57c2b49-1" n="b00b2a3c">
            <seg n="8d2a2f95">
              Fru talman! Jag kommer ändå att envisas med att hålla mig till
              just det jag ställde interpellationen om det andra kommer upp
              till debatt den 20 juni.
            </seg>
            <seg n="6f7fa81b">
              I budgetpropositionen vägdes det är rätt för- och nackdelarna
              för sju av de här bolagen. Det var i en proposition. Men det är
              för- och nackdelar. Det är ingen analys. Det är bristen på analys
              som är det allvarliga i det här fallet. Vad händer på bomarknaden
              om SSAB säljs ut, eller om Telia Sonera säljs ut? Det är först
              efter det att propositionen lagts fram som olika myndigheter och
              departement har börjat agera och sagt: Det här var kanske i snabbaste
              laget. Det här måste vi tänka på.
            </seg>
            <seg n="023a7ca0">
              Det blir en felaktig tågordning. Först beredning och analys som
              föreläggs riksdagen och sedan beslut. Jag säger ingenting om vi
              ska sälja ut eller inte. Det är en politisk fråga, och det kan
              man ha olika uppfattningar om. Här handlar det om formerna för
              beslutsfattande. Vad har vi för rätt, och vad kan vi ställa för
              krav på det underlag som vi ska fatta beslut utifrån här i riksdagen?
              Det är detta det handlar om, och det är det som Riksrevisionen
              är så oerhört kritisk till.
            </seg>
            <seg n="aab1be12">
              Ni har själva talat om öppenhet och möjlighet till ansvarsutkrävande.
              Det kan inte vara så att det ska vara vart fjärde år som väljarna
              i Sverige har möjlighet att ställa regeringen till ansvar vid
              ett val. Det är Riksrevisionens uppgift. Det är en fristående
              myndighet för att granska och värdera regeringens jobb.
            </seg>
            <seg n="aa7ed2d1">
              Jag tycker att näringsministern viftar undan den kritik som finns
              på ett väldigt lättvindigt sätt. Jag funderar om vi egentligen
              har behov av en riksrevision över huvud taget om man inte tar
              lärdom och intryck av vad som sägs. Där är näringsministern mig
              svaret skyldig.
            </seg>
          </u>
          <note type="speaker" n="31f0d509">
            Anf. 111 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-24" n="9f12bff3">
            <seg n="ba467029">
              Fru talman! Analysen av vilka företag som ska säljas och varför
              är redan gjord. Den gjorde Allians för Sverige innan vi tillträdde.
              Det var det som vi lade fram för väljarna och sade: Det här tänker
              vi sälja. Den analysen har vi redan gjort. Vi vill inte äga företag
              som kan verka på en konkurrensutsatt marknad. Vi tycker inte att
              staten ska äga. Det är, som Kent Persson också säger, en politisk
              fråga. Men vi har redovisat det för väljarna.
            </seg>
            <seg n="d0a4d2d4">
              Om det är så himla viktigt med en analys jag har respekt för
              att Kent Persson tycker så varför fanns inte den kritiken när
              det gäller de bolag som Socialdemokraterna lade fram en proposition
              om här i riksdagen? Vad är det som gör att det gäller de här tre
              bolagen som vi har lagt fram en proposition om och inte de tre
              tidigare? Om det ska riktas kritik ramlar den kritiken i så fall
              ned på den tidigare socialdemokratiska regeringen och alliansregeringen
              i lika stor omfattning.
            </seg>
            <seg n="632e5ef8">
              Det vi sade i budgetpropositionen var att vi skulle göra en analys,
              och det handlade om de återstående bolagen. Vi äger fortfarande
              en massa bolag som vi behöver gå igenom och se: Ska staten äga
              det här? Vilket samhällsansvar finns i de här bolagen? Finns det
              delat kommersiellt ansvar och samhällsansvar? Finns det renodlat
              kommersiellt intresse i de här bolagen? Den genomgången ska jag
              göra, och den ska jag återkomma till.
            </seg>
            <seg n="1d911a78">
              Vad händer på marknaden? Ja, det beror på vem som köper. Ingen
              av oss, vare sig Kent Persson eller jag, vet vilka som är köpare.
              Det kan inte heller någon myndighet veta. Det kan man bara ta
              ställning till när man vet vem som är intresserad. Då kan man
              göra en avvägning. Och vi kommer att göra en avvägning: Ska vi
              sälja till de här? Är det rätt köpare? Är det rätt pris? Vad händer
              på marknaden? Den delen kommer vi att följa mycket aktivt.
            </seg>
            <seg n="ac1ce9c5">
              Vi har en del avskräckande exempel från när Björn Rosengren höll
              på. Vi får hoppas att den här regeringen kan lära sig av den processen
              och se till att det blir bättre i de här sammanhangen.
            </seg>
            <seg n="38d77887">
              När vi träffade Riksrevisionen ställde jag frågan: Har Riksrevisionen
              nu fått all den information som man vill ha? Svaret var ja. Med
              det har vi nöjt oss.
            </seg>
            <seg n="d23b0f8b">
              Jag tycker att det är bra med en stark riksrevision som granskar
              det regeringen gör. Det är absolut nödvändigt. Den ska också vara
              oberoende i det stycket.
            </seg>
            <seg n="c8130b9d">
              Vi har varit noga med att redovisa all den information som har
              funnits. Vi har förklarat för Riksrevisionen att det vi skrev
              i budgetpropositionen handlade om de återstående bolagen. Det
              är också därför som vi framhärdar: Om vi går till väljarna och
              begär mandat för att sälja de här bolagen och väljarna säger ja
              har vi också en skyldighet att fullfölja det. Ytterst vilar våra
              mandat på medborgarnas ansvar, det de har gett oss mandat att
              göra.
            </seg>
          </u>
          <note type="speaker" n="4e6945fe">
            Anf. 112 KENT PERSSON (v):
          </note>
          <u who="kent_persson_3230c6" xml:id="i-24f7d621c57c2b49-2" n="b00b2a3c">
            <seg n="36e56fda">
              Fru talman! Givetvis ska ni genomföra det ni har lovat. Men ni
              måste ju göra det på ett ansvarsfullt sätt. Det är det jag kritiserar,
              och det är det Riksrevisionen kritiserar i sin rapport.
            </seg>
            <seg n="196cbc4c">
              Jag ska läsa upp ett litet stycke som tydligt förklarar varför
              flerpartimotionen och detta dokument inte anses vara tillfyllest.
              Riksrevisionen skriver så här:
            </seg>
            <seg n="64962722">
              Revisionen har tagit del av innehållet i det gemensamma dokumentet
              från de fyra partierna och den motion som regeringens företrädare
              hänvisar till. I dessa redovisas inte några analyser som motsvarar
              en genomgång av vart och ett av de sex bolagen enligt den ambitionsnivå
              som aviserades i budgetpropositionen.
            </seg>
            <seg n="c1e3e179">
              Så står det. Det är synnerligen allvarligt.
            </seg>
            <seg n="00bf668a">
              Det blir inte bättre därför att en regering tidigare inte har
              gjort det, kan jag tycka. Jag var inte med på den tiden så jag
              ska inte yttra mig i den delen. Men det är det som är grundförutsättningarna.
            </seg>
            <seg n="83099df8">
              Jag pratar delvis utifrån egen erfarenhet. Jag har styrt en kommun
              i tolv år. Jag har sålt ut oerhört mycket, och vi har också köpt.
              Jag vet vilka krav som ställdes inte bara från revisionens sida
              utan också från oppositionens och medborgarnas sida när det gällde
              underlag inför ett beslutsfattande. Det här är långt ifrån de
              krav som skulle ställas i den kommun jag kommer från.
            </seg>
          </u>
          <note type="speaker" n="fb992fbc">
            Anf. 113 Näringsminister MAUD OLOFSSON (c):
          </note>
          <u who="maud_olofsson_f3f5fa" xml:id="i-fdb8503563661ffc-25" n="9f12bff3">
            <seg n="32bd5093">
              Fru talman! Nu måste vi ta saker och ting i rätt ordning. Först
              förberedde vi oss i alliansen två år före valet. Där diskuterade
              vi vilka företag som vi var beredda att sälja ut och som vi inte
              tyckte att staten skulle äga. Vi gjorde det utifrån en analys
              där vi säger att staten inte ska äga en massa företag som andra
              ägare kan sköta lika bra och att vi vill ha det på en konkurrensutsatt
              marknad.
            </seg>
            <seg n="2676609a">
              Den analysen kan Riksrevisionen naturligtvis inte ta del av,
              därför att den inte omfattar den revisionsperiod som det här är
              fråga om.
            </seg>
            <seg n="d9d9e185">
              Det redovisade vi för väljarna. Väljarna sade: Vi vill att ni
              säljer. Med det underlag som fanns sade väljarna det.
            </seg>
            <seg n="8a431aef">
              Sedan skrev vi i budgetpropositionen att vi skulle gå vidare
              och analysera de övriga statliga bolag som finns kvar i ägandet
              utifrån detta: Verkar man på en kommersiell marknad? Finns det
              ett blandat ansvar mellan samhällsuppdrag och kommersiellt, eller
              finns det bara ett kommersiellt intresse?
            </seg>
            <seg n="9a245ab9">
              Den analysen ska jag göra. Vi har förklarat för Riksrevisionen
              att tågordningen är den här.
            </seg>
            <seg n="15689c58">
              Vi kommer naturligtvis under hela försäljningsprocessen att se
              på vilka som är lämpliga köpare, hur det här ska gå till och vilket
              pris vi ska ha. Det är med den ansvarsfullheten som vi tar oss
              an uppgiften.
            </seg>
            <seg n="f1720c66">
              Jag beklagar bara att Riksrevisionen inte har velat lyssna på
              den förklaring som vi har gett kring de skrivningar som finns
              i budgetpropositionen, att just den analysen handlar om de återstående
              bolagen. Det har vi tydliggjort för Riksrevisionen.
            </seg>
            <seg n="7891d978">
              Alla ska vara helt klara över att det här är stora värden. Jag
              tror att både Kent Persson och jag inser att det är ansvarsfullt.
              Jag vet, med den erfarenhet som Kent Persson har i de här frågorna,
              att det är ansvarsfullt. Så känns det också för oss som sitter
              i regeringen.
            </seg>
            <seg n="633230b3">
              Jag tycker bara att det är viktigt att beskriva att den här processen
              nu tar vid och att vi kommer att se till att skattebetalarnas
              resurser förvaltas på ett mycket bra och framåtsyftande sätt.
              Sedan får väl andra utvärdera i nästa steg.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="12e882ac">
            16 § Svar på interpellation 2006/07:588 om traumatiserade och
            hemlösa flyktingbarn
          </note>
          <note type="speaker" n="95535128">
            Anf. 114 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-2a97d8b100901b90-0" n="9433a3c7">
            <seg n="9de58152">
              Fru talman! Hillevi Larsson har frågat mig vilka åtgärder jag
              avser att vidta för att tillförsäkra de traumatiserade flyktingbarnen
              rätt diagnos och behandling. Hon har vidare frågat vilka åtgärder
              jag avser att vidta för att lösa den katastrofala bostadssituation
              som ytterst drabbar flyktingbarnen i Sverige.
            </seg>
            <seg n="cc7e7600">
              Det är positivt att, som Hillevi Larsson påpekar, det finns kommuner
              som kombinerar sfi-undervisningen med rehabiliteringsinsatser
              för traumatiserade flyktingar. En god introduktion av flyktingar
              inkluderar naturligtvis hälsofrågor och att såväl barn som vuxna
              får den vård de behöver.
            </seg>
            <seg n="edf4fbb5">
              Det är viktigt att alla har tillgång till vård på lika villkor
              och får en diagnos och behandling inom rimlig tid. Det är i första
              hand vårdgivarens ansvar att tillse att det finns mottagningar
              och nödvändig kompetens för att bedriva en god och säker vård,
              till exempel när det gäller bedömning, utredning och behandling
              av posttraumatiskt stressyndrom.
            </seg>
            <seg n="6460213f">
              För att tillgängligheten till psykiatrisk vård för barn och unga
              ska förbättras vidtar regeringen en rad åtgärder. Regeringen har
              avsatt 500 miljoner kronor per år för 2007 och 2008 för satsningar
              på psykiatrin. Dessa medel ska gå dels till en förbättrad tillgänglighet
              och förkortade väntetider till vården i sin helhet, dels till
              en särskild vårdgaranti för barn och unga.
            </seg>
            <seg n="98ff85db">
              Regeringen gav den 15 mars 2007 Socialstyrelsen i uppdrag att
              inrätta ett nationellt centrum för tidiga insatser till barn och
              unga som löper risk att drabbas av svårare psykisk ohälsa. Centrets
              huvuduppgifter ska vara att beställa och sprida kunskap om effektiva
              metoder och insatser för målgruppen samt i samverkan med universitet
              och högskolor skapa tvärprofessionella uppdragsutbildningar inom
              viktiga områden för personal inom hälso- och sjukvården, socialtjänsten
              och skolan.
            </seg>
            <seg n="e0c7f432">
              Bostadssituationen är en viktig fråga för integrationen. Asylsökande
              familjer erbjuds vanligen en egen lägenhet medan ensamstående
              får dela med andra ensamstående av samma kön. Framför allt när
              det gäller barnfamiljer kan detta i många fall vara ett bättre
              alternativ än eget boende då barnfamiljer är beroende av en stabil
              boendemiljö. Den som beviljas uppehållstillstånd i Sverige i dag
              har möjlighet att få en egen bostad genom kommunplacering. Många
              nyanlända som under tiden som asylsökande valt ett så kallat eget
              boende väljer dock att stanna kvar i samma vistelsekommun. Detta
              kan ha flera förklaringar.
            </seg>
            <seg n="4fcb4798">
              De problem som är förknippade med det egna boendet kommer att
              utredas. Inom Regeringskansliet förbereds för närvarande en utredning
              som bland annat ska se över asylsökandes boendesituation.
            </seg>
            <seg n="26c3dd33">
              Jag vill också betona att vuxna människor måste tillåtas att
              ta ett ansvar för sig och sina barn. Det samhället kan göra är
              att erbjuda alternativ, till exempel att familjen flyttar till
              en annan kommun där bostadsbristen är mindre akut och där de kan
              få en lämplig bostad. Självfallet är det då också angeläget att
              bosättningen sker i en kommun där det finns möjligheter att få
              arbete i kommunen eller inom pendlingsavstånd.
            </seg>
            <seg n="2a778be7">
              En effektiv introduktion av nyanlända flyktingar och invandrare
              innehåller en rad viktiga inslag. Introduktionen ska vara individuellt
              utformad för att möta den enskildes behov och fokusera på en skyndsam
              etablering på arbetsmarknaden. Introduktionen inkluderar även
              att barns och vuxnas hälsa uppmärksammas. Regeringen har gett
              en särskild utredare i uppdrag att lämna förslag om effektiva
              insatser och incitament för snabbare arbetsmarknadsetablering
              för nyanlända flyktingar med flera. Uppdraget ska redovisas senast
              den 2 juni 2008.
            </seg>
          </u>
          <note type="speaker" n="3d515f44">
            Anf. 115 HILLEVI LARSSON (s):
          </note>
          <u who="hillevi_larsson_896639" xml:id="i-e65ee63abdd92948-0" n="8bd5b977">
            <seg n="89c84d0f">
              Fru talman! Bakgrunden till interpellationen är att man på en
              del håll i sfi-undervisningen fann att det fanns deltagare som
              inte lärde sig svenska. Det gick veckor och det gick månader,
              men det blev ingen förbättring över huvud taget. I stället för
              att bara döma ut dem som hopplösa fall eller säga att de inte
              vill lära sig tittade man lite närmare på orsakerna till att de
              inte lärde sig.
            </seg>
            <seg n="cd1643bb">
              Det visade sig att de här människorna var svårt krigsskadade
              och tortyrskadade, och det påverkade inlärningsprocessen väldigt
              mycket. De hade så kallat posttraumatiskt stressyndrom. Det innebär
              att minnesbilderna av det fruktansvärda man har varit med om återkommer
              hela tiden. Det kan vara tortyr, misshandel, våldtäkter, ja, till
              och med att man har fått se människor dödas, och så vidare.
            </seg>
            <seg n="45ffdcff">
              Minnesbilderna återkommer om och om igen i både vaket och sovande
              tillstånd. Det är naturligtvis något som påverkar koncentrationen
              väldigt mycket, men det påverkar även sömnen. Man riskerar att
              drömma mardrömmar, sover väldigt oroligt och vaknar mitt i natten
              många gånger. Då är det ju inte så konstigt att man inte lär sig
              någonting.
            </seg>
            <seg n="033fe976">
              Det som hände var att behandlingen integrerades med sfi, alltså
              undervisningen i svenska språket. Då märkte man att det gav fantastiska
              resultat. Väldigt snabbt började inlärningsprocessen komma i gång.
              Det började med att många av de människor som deltog i behandlingen
              mådde bättre både fysiskt och psykiskt. De blev bättre föräldrar.
              Det var till och med många som fick jobb efter behandlingen.
            </seg>
            <seg n="c59a09f2">
              Först och främst måste denna behandling så klart utvidgas på
              de ställen där den finns och även spridas till andra kommuner.
            </seg>
            <seg n="a6448623">
              Ett problem är att man inte har samma synsätt när det gäller
              barn, och barnen har ju ofta varit med om samma upplevelser som
              sina föräldrar. De har alltså samma trauma och posttraumatiska
              stressyndrom. Även om barnen inte har varit med om detta påverkas
              de väldigt starkt av föräldrarna, det vill säga att om föräldrarna
              mår dåligt mår också barnen dåligt.
            </seg>
            <seg n="0cc9542a">
              Många av de här barnen har i skolan fått fel diagnos. De är ofta
              lättretliga och har svårt att behålla koncentrationen. De får
              då diagnosen adhd och damp, och har de väl fått fel diagnos inser
              man att det är svårt att rätta till situationen. Det här påverkar
              naturligtvis även barnens inlärningsförmåga. Med denna behandling
              skulle det alltså bli en bättre svenskinlärning hos barn, och
              de skulle även få bättre betyg i skolan.
            </seg>
            <seg n="5008d17b">
              Det jag egentligen vill med den första delen i interpellationen
              är att man bör tillämpa en integrering av behandling av trauma
              med svenskundervisning. Redan i dag finns det speciella grupper
              inom ramen för skolan där eleverna får både lära sig svenska och
              komma i gång med den övriga skolundervisningen. Jag vill alltså
              att undervisningen ska integreras med behandling av de barn som
              har ett trauma. Tyvärr är det inte så i dag.
            </seg>
            <seg n="fea27dd6">
              Vi har problemet att barnen får fel diagnos, och även om de får
              rätt diagnos är det långa köer till barn- och ungdomspsykiatrin
              och Röda Korsets tortyrbehandling.
            </seg>
            <seg n="f31cbacb">
              Detta var den första delen i min interpellation.
            </seg>
            <seg n="96552233">
              Jag ska nu snabbt säga något om den andra delen och får sedan
              återkomma till den, nämligen bostadssituationen. Det är väldigt
              svårt för barnen när kanske två familjer bor i en liten lägenhet.
              Det påverkar barnens hälsa och naturligtvis inlärningsresultatet.
            </seg>
          </u>
          <note type="speaker" n="cb1f7dab">
            Anf. 116 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-2a97d8b100901b90-1" n="9433a3c7">
            <seg n="429d3ba5">
              Fru talman! Jag instämmer i den beskrivning som Hillevi gör,
              och jag håller med om att det vore naturligt att kombinera sfi
              med rehabilitering av olika slag. Jag är övertygad om att, som
              du säger, många människor inte riktigt lyckas ta in kunskaper
              på grund av trauman.
            </seg>
            <seg n="28b615f5">
              Däremot finns det ingenting i dag som hindrar att kommuner jobbar
              på precis det sätt som du beskriver. Det bästa med svenska kommuner
              runt om i landet är att de har så många goda erfarenheter att
              lära sig av, och erfarenheterna bör spridas mellan kommunerna.
              Det är klart att det blir väldigt olika från kommun till kommun.
              Men vi har kommunalt självstyre. Det leder till att flyktingar
              eller andra kommuninvånare i olika fall ges olika service beroende
              på var de bor, och detta är helt klart inte rimligt. Men just
              detta är egentligen inget som man måste vänta på att regeringen
              ska göra något åt. Vi kan opinionsbilda kring detta och sprida
              den här informationen, du och jag, men det finns som sagt ingenting
              i dag som hindrar att man faktiskt jobbar på det viset.
            </seg>
            <seg n="210426b7">
              När det gäller barn undrar jag vad det är som hindrar att man
              jobbar på samma sätt med barn som man gör med vuxna. Om den vuxne
              märker att barnet är traumatiserat på precis samma sätt som den
              vuxne själv, måste ju den vuxne komma i kontakt med många personer
              inom den kommunala verksamheten, både i sfi och vid introduktionen
              i stort. Vad är det egentligen som hindrar att människor tipsar
              de här föräldrarna och ser till att barnen får den vård som också
              de behöver?
            </seg>
            <seg n="fd5fc9bf">
              Jag håller med om att det har varit långa köer till barnpsykiatrin.
              Men vi satsar de 500 miljonerna för i år och nästa år just för
              att minska köerna. Vi inför också en garanti för att barnen ska
              kunna få vård i tid. Det finns väl egentligen inte någon oenighet
              mellan oss i denna fråga, utan det handlar om att sprida denna
              erfarenhet så att kommunerna kan jobba precis på det sättet.
            </seg>
            <seg n="289e8b83">
              Återigen när det gäller bostäder finns det kanske många brister
              i mottagningssystem, informationssystem och så vidare. Men det
              finns ingen som i dag måste bo i sådan trångboddhet som du beskriver.
              Jag kan förstå att man bor så under den tid man väntar på asyl.
              Jag kan tänka mig att med den oro som infinner sig kan man behöva
              den trygghet man kan få från vänner, bekanta, familj och så vidare.
              Men när man väl har fått uppehållstillstånd finns det inget som
              säger att man måste bo kvar där. Inte ens under den tid man väntar
              på asyl behöver man bo så trångt.
            </seg>
            <seg n="1cffe004">
              De vuxna måste ta sitt ansvar och se till att barn får lämpliga
              boenden och lugn och ro för att klara av sin utbildning.
            </seg>
          </u>
          <note type="speaker" n="5e8d594d">
            Anf. 117 HILLEVI LARSSON (s):
          </note>
          <u who="hillevi_larsson_896639" xml:id="i-e65ee63abdd92948-1" n="8bd5b977">
            <seg n="e750973e">
              Fru talman! Ja, vi har kommunalt självstyre. Men det ska inte
              vara ett hinder för att hjälpa dessa barn. Jag tycker att man
              från statligt håll kunde lyfta upp frågan. Denna verksamhet finns
              tyvärr inte ens ute i kommunerna.
            </seg>
            <seg n="7f053788">
              I exempelvis Malmö, som jag kommer från, har vi påbörjat arbetet
              med tortyr- och krigsskadade vuxna men inte med barnen. Detta
              är något som staten borde lyfta upp. Man skulle till och med kunna
              lägga en speciell satsning på tortyr- och krigsskadade barn i
              satsningen på barn- och ungdomspsykiatri. Ofta glöms barnen bort
              i denna situation. Det är de vuxna som ska integreras, få utbildning
              och jobb i första hand. Men barnen är precis lika viktiga, när
              det gäller både hur de mår och att få dem att komma i gång med
              skolundervisningen.
            </seg>
            <seg n="33a306bc">
              Det finns ett antal kommuner som inte vill ta emot några flyktingar.
              Det gäller både ensamkommande barn och flyktingfamiljer över huvud
              taget. Då blir det ett problem att bara hänvisa till det kommunala
              självstyret med tanke på att många av dessa kommuner har mycket
              pengar. De har även bostäder och arbetstillfällen. Kunde man öka
              trycket på de kommunerna att ta emot i alla fall ett par familjer
              skulle det vara symboliskt viktigt. Att man känner sig välkommen
              skulle kunna leda till att fler flyktingfamiljer vågar söka sig
              till dessa kommuner.
            </seg>
            <seg n="0b6f5362">
              Ofta har man mycket kort tid på sig att välja bostadsort. Många
              väljer då så kallat eget boende. Ofta bor de inkvarterade hos
              släktingar och vänner. Många gånger tänker man att situationen
              kommer att lösa sig och att man kommer att hitta ett eget boende
              och få jobb. Men så går tiden, och det blir väldigt krävande i
              längden, både för den familj som har inkvarterat en släktingfamilj
              och för dem som bor där som gäster. Det är många som flyttar runt
              och inte har en fast bostadsadress. Det tär också väldigt på barnen.
              Det är svårt att göra läxor när man inte har en privat sfär och
              det är massor av barn runt omkring hela tiden.
            </seg>
            <seg n="40fe7589">
              Jag skulle önska att man fick mer av en ångerrätt när man har
              valt sin bostadsort, för man har kort tid att bestämma sig på.
              Efter det blir det svårt att söka sig vidare.
            </seg>
            <seg n="cc63262b">
              Jag skulle också vilja att man gör något åt de kommuner som vägrar
              att ta emot och att man faktiskt ställer lite högre krav. Dan
              Eliasson, som är ny generaldirektör på Migrationsverket, har föreslagit
              att man ska hänga ut kommuner på hemsidan. Det är kanske ingen
              dum idé. Eller så kan man i alla fall på ett positivt sätt lyfta
              fram de kommuner som vill ta emot.
            </seg>
            <seg n="bad4c85d">
              Det sägs i svaret att det ska tillsättas en utredning om det
              egna boendet. Många invandrarfamiljer bor nästan staplade på varandra
              i små lägenheter. Det är ett jätteproblem. Jag hoppas verkligen
              att man skyndar på med utredningen. Nu har vi till exempel många
              nyanlända irakier i Sverige, och många söker sig till samma orter.
              Det känns inte värdigt att man inte kan erbjuda dem ordentligt
              tak över huvudet. Det finns till och med de som sover på nattbussar
              och i industrilokaler för att det helt enkelt inte finns bostäder.
            </seg>
            <seg n="6cd03491">
              Jag vill också att man satsar mer på hyresrätter. Dessa familjer
              har inte råd att efterfråga bostadsrätter. De får ofta inte lån.
              Jag upplever tyvärr att politiken går i motsatt riktning med minskat
              stöd till just byggande av hyreslägenheter.
            </seg>
          </u>
          <note type="speaker" n="ea11e086">
            Anf. 118 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-2a97d8b100901b90-2" n="9433a3c7">
            <seg n="ab1b26a6">
              Fru talman! När man använder de 500 miljonerna för de kommande
              två åren till att minska köerna och ge barn vård i tid tycker
              jag att det är viktigt att man tar hänsyn till den stora flyktinggrupp
              som vi väntar. Många av dem kommer att vara traumatiserade.
            </seg>
            <seg n="900fa491">
              Återigen: Det ska finnas vård, och den ska vara tillgänglig,
              men det måste alltid finnas någon som anmäler att barnet behöver
              denna hjälp. Man har föräldrar, men också människor i kommunerna
              som kommer i kontakt med dessa familjer, på skolan eller någon
              annanstans, ska vara vakna för detta och se till att tipsa familjerna.
              Det kan vara så att de inte exakt vet vad de har för rättigheter
              och möjligheter i samhället när de är nyanlända eller precis har
              fått uppehållstillstånd. Det är viktigt att tänka på det.
            </seg>
            <seg n="9a6a6621">
              När det gäller mottagningen tycker jag absolut att det finns
              kommuner som behöver ta emot fler. Det är därför som vi har höjt
              schablonersättningen, och det är därför som vi inför ett bonussystem
              för kommuner som tar emot och lyckas placera människor, antingen
              i praktik eller i ordinarie arbete eller får dem att klara sin
              sfi.
            </seg>
            <seg n="3dfe801f">
              Vi tycker att det kommunala självstyret är jätteviktigt. Vi vill
              helst inte gå in och tvinga kommuner att göra saker som går ut
              över budgetar och politiska önskemål. Däremot kan vi från politiskt
              håll på nationell nivå se till att vi har morötter som underlättar
              för kommuner att vilja ta emot fler. Vi behöver många invandrare
              till Sverige. Misstaget vi har gjort är att vi under många år
              inte har lyckats låta dessa människor vara en del av samhället
              och vara med och bidra. Jag hoppas att de reformer som man nu
              genomför på Arbetsmarknadsdepartementet med instegsjobb och nystartsjobb
              ska ge fler en chans att vara med och bidra till vårt välfärdssamhälle.
            </seg>
            <seg n="04458d90">
              Jag tror också på den nya organisation som vi genomför och som
              tar över Integrationsverkets uppdrag från och med den 1 juli.
              Där får länsstyrelserna en viktig roll i att förhandla med kommuner
              och också se regionalt hur man kan fördela flyktingar så att de
              hamnar på rätt plats inte bara när det gäller bostad utan också
              när det gäller arbetsmarknadsläget. Det kommer också att öka solidariteten
              kommunerna emellan. Det återstår att se. Men jag tror att man
              kan skapa bättre solidaritet ur en regional verksamhet än ur en
              på nationell nivå där vi har haft en myndighet som förhandlar
              med en kommun i taget. Det är min förhoppning.
            </seg>
            <seg n="e1bb37e6">
              Det är jättebra att Migrationsverket och dess chef ger sig in
              i debatten och säger att man kommer att vidta åtgärder. Handlar
              det om att hänga ut kommunerna på hemsidan, så gör det! Vi behöver
              olika krafter för att uppmana kommunerna och få dem att inse att
              vi behöver dela på jag höll på att säga bördan ansvaret för människor
              som kommer till Sverige och som behöver någonstans att bo. Vi
              kan inte tillåta den utveckling som vi ser i Malmö och Södertälje,
              dit flera människor söker sig men där det inte finns möjligheter
              för den kommunala verksamheten att sluka alla människor och se
              till att de får den service och det värdiga liv som de har rätt
              till.
            </seg>
            <seg n="d33f8ee8">
              När det gäller byggandet byggs det mer än någonsin men antagligen
              inte tillräckligt, utan det kan behöva byggas mer. Jag vill återigen
              poängtera att det inte är så att man lämnar människor åt sitt
              öde när de kommer till Sverige och får uppehållstillstånd. Precis
              som när man får uppehållstillstånd har alla rätt till en bostad
              under asyltiden, och alla får hjälp att hitta en om man bara inte
              missar den månad som man har på sig efter att man har fått uppehållstillstånd.
              Jag tror att du har rätt i att många missar denna månad, och därför
              blir denna utredning viktig för hur vi ska göra för att människor
              ska få en andra chans eller vad som kan behövas.
            </seg>
          </u>
          <note type="speaker" n="13665304">
            Anf. 119 HILLEVI LARSSON (s):
          </note>
          <u who="hillevi_larsson_896639" xml:id="i-e65ee63abdd92948-2" n="8bd5b977">
            <seg n="541c0f0f">
              Fru talman! Det är glädjande att ministern uppskattar det som
              händer på Migrationsverket. Man måste, antingen med piska eller
              morot eller vilken lösning man nu väljer, lyfta fram de kommuner
              som tar sitt ansvar och likaså de kommuner som inte tar sitt ansvar.
            </seg>
            <seg n="35bf3d07">
              I hela denna debatt ligger fördomen att flyktingarna är en börda.
              Vänder man i stället på det och säger att om de får det absolut
              bästa mottagandet i Sverige, en bra bostad, bra svenskundervisning
              och utbildning och bra behandling för de trauman som de bär med
              sig kan de faktiskt bli en stor tillgång för Sverige, både på
              det ekonomiska planet och på alla andra plan.
            </seg>
            <seg n="e1ba6323">
              Det visar just till exempel det som vi har gjort i Malmö, där
              man har integrerat behandlingen med svenskundervisningen. Många
              av de här människorna har fått jobb ganska snabbt. Man kan se
              ett tydligt samband. När hälsan blir bättre lär man sig mer och
              det blir lättare att få jobb. Det visar väl om något hur viktigt
              det här är.
            </seg>
            <seg n="4656f979">
              När man tittar på skolresultaten när det gäller barn blir det
              väldigt förenklat om man bara fokuserar på att vi måste ha hårdare
              tag i skolan. Vi måste titta på de grundläggande problemen. Bland
              många av de här barnen, som anses vara störiga eller bråkstakar,
              finns det trauman i botten. Får de inte behandling är risken att
              barnen bara kommer att må ännu sämre och också prestera sämre
              i skolan. Jag vill verkligen att man överför det här, som man
              redan gör för vuxna, till barnen. Det blir bättre för samhället
              och det blir bättre för barnen.
            </seg>
            <seg n="ba7ca2bf">
              Sedan är det också så att EU nu ska ge pengar till de länder
              som tar sitt ansvar och tar emot irakiska flyktingar. Sverige
              har hittills tagit emot hälften. Jag tror att den sammanlagda
              summan är 70 miljoner kronor, och Sverige ska få en stor del av
              det. Då tror jag att det är viktigt att de här pengarna fördelas
              till de kommuner som tar ansvaret, för vi behöver de resurserna.
            </seg>
          </u>
          <note type="speaker" n="f1cb8400">
            Anf. 120 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-2a97d8b100901b90-3" n="9433a3c7">
            <seg n="10a4acb5">
              Fru talman! Jag tror att de pengar som Hillevi hänvisar till
              är ESF-rådets EU-fond, som ska gå till just integrationsåtgärder
              för medborgare i tredjeland. Det är som sagt en fristående fond,
              och där kommer man att kunna söka för olika verksamheter. Jag
              hoppas verkligen att de kommuner som i dag tar emot många också
              kommer att skicka in sina ansökningar och att de kan få ta del
              av dessa medel.
            </seg>
            <seg n="583760e1">
              Jag måste ändå gå tillbaka till skolan och det som du kallar
              hårda tag. Jag menar att det du kallar hårda tag, det vill säga
              ordning och reda, lugn och ro i klassrummen, är en förutsättning
              för att man ska kunna uppmärksamma och upptäcka de här barnen.
              Utvärdering tidigt är också en metod för att kunna upptäcka vilka
              barn som hamnar efter. När vi upptäcker det, först i åttonde klass,
              är det tyvärr för sent. Det du anser vara hårda tag menar vi är
              en förutsättning för att vi ska komma just dit du efterfrågar.
              Jag hoppas att du ska vara med och utveckla skolpolitiken åt det
              hållet.
            </seg>
            <seg n="2058491e">
              Mona Sahlin har i alla fall vänt och erkänt att det finns goda
              värderingar i den politik som förs, även om hon inte vill säga
              det rakt ut. Jag hoppas att också Socialdemokraterna i sin helhet
              faktiskt är på väg att erkänna att det som händer i skolan i dag,
              där många barn som behöver uppmärksamhet, stöd och hjälp inte
              får det på grund av att ett antal kan bete sig hur som helst,
              bara inte får förekomma. Där tror jag att vi kan finna varandra
              inom en ganska snar framtid, när Mona har lyckats förmedla sina
              tankar till hela organisationen.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="34b012c4">
            17 § Svar på interpellation 2006/07:591 om jämställdhet i arbetslivet
          </note>
          <note type="speaker" n="835ce3d5">
            Anf. 121 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-2a97d8b100901b90-4" n="9433a3c7">
            <seg n="e6be41c2">
              Fru talman! Carina Adolfsson Elgestam har frågat mig vilka åtgärder
              jag är beredd att vidta för att vi ska få ett mer jämställt arbetsliv.
              I sin interpellation framhåller Carina Adolfsson Elgestam att
              en viktig förutsättning för jämställdhet är att män och kvinnor
              tar ett gemensamt ansvar för familjen och att kvinnors ställning
              på arbetsmarknaden försvåras av att de fortfarande har huvudansvaret
              för barnen och det obetalda arbetet i hemmet.
            </seg>
            <seg n="e611546e">
              Regeringen har genomfört flera åtgärder som syftar till att alla
              människors vilja till arbete ska tas till vara. Fler människor
              ska komma in på arbetsmarknaden och kunna arbeta i den omfattning
              de önskar. De reformer som regeringen genomfört eller aviserat,
              till exempel jobbavdraget, leder till att både sänka trösklarna
              in på arbetsmarknaden och göra det mer lönsamt att gå från deltid
              till heltidsarbete. Detta gäller främst kvinnor, som i större
              utsträckning än män är arbetslösa på deltid.
            </seg>
            <seg n="a3c865e7">
              Om det finns fler arbetsgivare att välja mellan skapas det ännu
              bättre förutsättningar för goda arbetsvillkor och bättre löneutveckling.
              Tidigare i år beslutade regeringen om en proposition som lägger
              grunden för ökad mångfald bland vårdgivare, vilket innebär ett
              avskaffande av den så kallade stopplagen. En rad andra åtgärder
              är aviserade som syftar till att öka utrymmet för enskilda initiativ
              och eget företagande inom välfärdsområdet. På regeringens initiativ
              satsas nu 100 miljoner kronor på ett brett program för att öka
              nyföretagandet bland kvinnor, stödja forskning om kvinnors företagande
              och bidra till att kvinnors företag växer.
            </seg>
            <seg n="09d4f1e2">
              Både kvinnor och män ska kunna kombinera familjeliv med arbetsliv.
              Regeringen har aviserat en familjepolitik för valfrihet, ökad
              jämställdhet, större mångfald i förskolan och barnomsorgen och
              mer tid med barnen.
            </seg>
            <seg n="a27d06bd">
              En modern familjepolitik utgår från att familjer är olika, har
              olika önskemål och behov. Föräldrarna som känner sina barn bäst
              ska ges ökade förutsättningar att välja den typ av förskola och
              barnomsorg som är lämplig för just deras barn, i deras situation.
              Familjerna ska uppleva att deras möjligheter att påverka sin vardag
              ökar. Förslaget att införa en jämställdhetsbonus syftar till att
              öka familjernas ekonomiska möjligheter att fördela föräldraledigheten
              mer jämlikt och förbättra förutsättningarna för jämställdhet både
              i familjelivet och i arbetslivet. För att underlätta för föräldrar
              att kombinera ett yrkesliv med ett fungerande familjeliv bör mångfalden
              inom barnomsorgen öka genom ökad valfrihet och en större variation
              av utövare. Förslaget om sänkt skatt på hushållstjänster innebär
              dels bättre förutsättningar för familjer att köpa tjänster som
              underlättar vardagen, dels bättre möjligheter för de kvinnor och
              män som vill öka sin arbetstid.
            </seg>
            <seg n="6f39c16f">
              Regeringen kommer att bekämpa diskriminering på arbetsmarknaden
              med hjälp av en tydligare lagstiftning och en mer effektiv tillsyn
              genom att slå samman ombudsmännen på diskrimineringsområdet till
              en mer kraftfull myndighet.
            </seg>
          </u>
          <note type="speaker" n="9f8213e1">
            Anf. 122 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-a3a8bdc8fbc06aca-0" n="cdd36bca">
            <seg n="b6eb4b86">
              Fru talman! Frågan om jämställdhet i arbetslivet är en av våra
              allra viktigaste frågor utifrån att vi ska få lika villkor, och
              framför allt rätten till lika villkor. Det handlar om klass och
              kön. Många sätter då klass och kön mot varandra, men det är inte
              detta det handlar om. Det handlar ju om att få lika rätt. Om man
              tänker på hur flickor och pojkar uppfostras handlar det mycket
              om att pojkar får möjlighet att stoja och bråka medan man ställer
              krav på flickor att de ska vara duktiga och ta hand om varandra.
              Det här följer naturligtvis med genom livet. Det är just därför
              det är så oerhört viktigt att vi stimulerar till att vi får möjlighet
              att vara människor, inte kön, och att vi får möjlighet att bryta
              mönster.
            </seg>
            <seg n="da874fd4">
              Jag kanske ska tacka för svaret. Jag måste säga att efter det
              här svaret känner jag en stor oro inför framtiden, en oro för
              att vi nu tar ett steg bakåt när det gäller jämställdheten. Jag
              kan börja med när ministern, Nyamko Sabuni, skriver i sitt svar
              att fler människor ska komma in på arbetsmarknaden och kunna arbeta
              i den omfattning som de önskar. Hon skulle i det perspektivet
              vilja ge sken av att man ökar jämlikheten på det här sättet. Då
              kan jag inte låta bli att ställa mig frågan: Varför har inte regeringen
              fullföljt rätten till heltid? Vi vet att det är så många kvinnor
              som i dag är ofrivilligt deltidsarbetslösa. Det känns som lite
              av ett hån när man påstår att man med sin arbetsmarknadspolitik
              har skapat förutsättningar för att alla ska få jobba som de önskar.
            </seg>
            <seg n="6fc6a6a4">
              Det är inte riktigt sanningen. Vi vet att allt fler kvinnor i
              dag hamnar i visstidsanställningar. Där hade vi genomfört en reform,
              som vi hade fattat beslut om här i riksdagen. Det har man rivit
              upp från regeringens sida. På det sättet ökar orättvisorna på
              arbetsmarknaden och vi ser, eller kommer i framtiden att se, hur
              fler kvinnor kommer att finnas i mer otrygga anställningar. Det
              känns lite grann som att vi då inte tar ett steg framåt när det
              gäller jämställdheten i arbetslivet.
            </seg>
            <seg n="5703eb2a">
              Något annat som också är mycket förvånande i svaret är detta
              med att det ska vara lönsamt att gå från deltid till heltid. Tänk
              att jag under alla de år som jag har varit ute i arbetslivet,
              ända sedan 70-talet, inte har träffat på en enda person, oavsett
              kön, som har sagt att de vill jobba heltid men har avstått på
              grund av lönen, alltså att det inte har lönat sig att jobba heltid.
            </seg>
            <seg n="76f06eae">
              Det är mycket märkligt och förvånande. Om man vill jobba heltid
              vill man ju göra det. De flesta som jobbar deltid i dag gör det
              ofrivilligt. Det finns de som under en period i sitt liv väljer
              att jobba lite mindre, kanske för att man har små barn hemma.
              Men det är en annan frågeställning.
            </seg>
            <seg n="49d97cca">
              Min fråga till ministern kvarstår: Vilka åtgärder är ministern
              beredd att vidta för att öka jämställdheten i arbetslivet?
            </seg>
          </u>
          <note type="speaker" n="8763a3d3">
            Anf. 123 HILLEVI LARSSON (s):
          </note>
          <u who="hillevi_larsson_896639" xml:id="i-e65ee63abdd92948-3" n="8bd5b977">
            <seg n="ef5baa5d">
              Fru talman! Man har gjort en beräkning på den senaste budgeten
              av vilket utfall den har fått när det gäller jämställdhet. Det
              visar sig att kvinnorna fick 40 procent av skattesänkningen och
              männen fick 60 procent. Redan tidigare fanns det ju stora skillnader
              i löner och förmögenhet.
            </seg>
            <seg n="1d9d6e80">
              Det finns tyvärr ett antal inslag som inte är riktigt bra. Det
              gäller till exempel vårdnadsbidraget. Det står i svaret att det
              är viktigt att föräldrarna själva får välja. Det låter väldigt
              bra, men man kan samtidigt se att i de kommuner där man har prövat
              den modellen är ansökningarna till 99 procent från kvinnor. Det
              råkar alltid vara kvinnan som ska stanna hemma.
            </seg>
            <seg n="539fc49f">
              Det hänger naturligtvis ihop med gamla könsrollsmönster, men
              också med att kvinnor ofta har lägre lön och mer deltid. I den
              situationen blir det naturligt att det är kvinnan som stannar
              hemma.
            </seg>
            <seg n="a7bd070e">
              Jag ser det som väldigt allvarligt ur jämställdhetssynpunkt.
              Vi borde i stället stärka kvinnor att kunna ha både familj och
              arbete och inte behöva välja. Även om man är hemma ett par år
              med vårdnadsbidrag och sedan kommer tillbaka har man tappat mycket
              fart. Det är inte säkert att man får jobb. Man har kommit efter
              mycket både i löneutveckling och i kompetensutveckling.
            </seg>
            <seg n="a94fee22">
              Precis som Carina sade är deltid ett stort problem. Det syns
              också lite i detta att det ska bli mer lönsamt att gå från deltid
              till heltid. Problemet är inte så enkelt. Problemet är att många
              kvinnor är ofrivilligt deltidsarbetslösa. Arbetsgivaren vill alltså
              inte ge dem heltid. Då hjälper det inte att förändra skattesystemet.
              Då måste man öka kraven på arbetsgivaren att ge kvinnorna heltid.
            </seg>
            <seg n="f077980c">
              Det är lustigt att man nästan alltid kan se skillnad på kvinnodominerade
              och mansdominerade branscher. Det är ofta mycket lättare för männen
              att få heltid än för kvinnorna. Det är ett systemfel inbyggt.
              Kvinnorna har både lägre löner och sämre möjlighet att påverka
              sin arbetssituation.
            </seg>
            <seg n="f456b231">
              I svaret kommer det fram att en större mångfald av vårdgivare
              skulle öka jämställdheten eftersom många kvinnor jobbar inom vården.
              Det finns ingen automatik i det. Kvinnorna har det inte bättre
              inom Handels och Hotell och Restaurang, som är privat sektor.
              Det är samma sak där. Snabbköpskassörskan har sämre arbetstid
              ofta deltid och sämre lön än mannen som jobbar i sportaffären
              som ändå har ganska liknande arbetsförhållanden. Det borde kunna
              gå att få bättre förhållanden för kvinnorna.
            </seg>
            <seg n="229c4455">
              Det finns ingen automatik i att man genom att privatisera skulle
              göra det bättre för kvinnorna.
            </seg>
            <seg n="35c2112c">
              Det är ytterst någon som ska betala. I dag betalar vi via skattsedeln.
              Man kan fråga sig om vi ska subventionera privat verksamhet. Det
              är egentligen samma sak som i dag. Det blir inte mer pengar för
              det. Man lägger det på det privata i stället. Om man inför försäkringar
              undrar jag om folk verkligen är beredda att betala de summor det
              handlar om. Jag tror att svenska folket tycker att det är en bättre
              lösning att betala via skattsedeln. Det blir också mer rättvist.
              Risken är ju att det bara är de som har råd som betalar försäkringarna.
            </seg>
            <seg n="47dcff01">
              Något som verkligen är viktigt för att öka valfriheten är nattbarnomsorg
              och barnomsorg på obekväma tider. Många kvinnor arbetar inom vården.
              Någon måste ta hand om de gamla även nattetid. Då behövs barnomsorg.
            </seg>
          </u>
          <note type="speaker" n="392dd057">
            Anf. 124 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-2a97d8b100901b90-5" n="9433a3c7">
            <seg n="1046b8ab">
              Fru talman! Carina Adolfsson Elgestam säger att man ska se till
              människan och individen, det vill säga inte till kön. Ändå utgår
              mycket av er politik från just gruppering kön eller gruppering
              klass. Men jag håller med dig. Det är människan, individen, som
              måste ställas i centrum i politiken, vilken politik det nu är.
              Framför allt i jämställdhetspolitiken menar jag att det är centralt.
              Det handlar då mycket om att människor måste ha valfrihet. Enskilda
              individer eller familjer måste kunna fatta de beslut som de tycker
              passar just deras tillvaro som familjen ser ut just nu.
            </seg>
            <seg n="afa43b99">
              Jag håller med om att man måste arbeta med detta redan från förskolan.
              Därför har jag och skolministern ett gemensamt arbete för hur
              vi ska få bättre jämställdhet redan från förskolan ända upp till
              högre utbildning och sfi. Jag återkommer till det så småningom.
            </seg>
            <seg n="238af50f">
              Rätten till heltid är en skrivelse som vi drog tillbaka. Jag
              tycker att kvinnor ska ha rätt till heltid, men arbetsgivare måste
              kunna anställa efter förmåga. När det gäller den offentliga sektorn
              tror jag att det finns kvinnor som inte får det. Arbetsgivaren
              kanske missköter sina åtaganden. Jag tror också att om de kommunala
              och landstingsdrivna verksamheterna får mer pengar genom att fler
              jobbar och de får mer skattemedel kommer de också att kunna se
              till att människor jobbar heltid. Det behövs ju fler händer inom
              både vård och omsorg.
            </seg>
            <seg n="83f3e424">
              Jag tror också att det finns kvinnor som inte har möjlighet.
              Som du beskrev i din fråga är det fortfarande kvinnorna som har
              det största ansvaret för hemmet och barnen. Vi har faktiskt lagt
              fram ett förslag om hushållstjänster. Det handlar om att kunna
              få stöd och hjälp med barnen och stöd och hjälp med städning och
              annat.
            </seg>
            <seg n="c451fcea">
              Jag vet er invändning att detta inte når alla. Jag förstår det,
              men det är en början. Jag ser att det finns potential. Det finns
              möjlighet att fördjupa det arbetet så att det kommer fler till
              del.
            </seg>
            <seg n="d501f369">
              Jag tror att det också finns de som inte vill. De ska inte heller
              behöva jobba heltid. Det måste man vara överens om.
            </seg>
            <seg n="8590d609">
              Carina säger att det inte finns någon som har avstått från att
              jobba heltid på grund av lön. Jo, jag tror att det finns en del
              som har avstått. Med de marginalskatter som fanns under er tid
              tror jag att många människor kände att det inte var värt att jobba
              en extra timme för en hundralapp när man bara får behålla 20 kronor.
              Jag tror att många människor har tänkt så. Om man åtminstone får
              behålla 50 procent av det man jobbar in extra tror jag att många
              människor skulle tycka att det är värt att gå upp från deltid
              till heltid.
            </seg>
            <seg n="3a6c326b">
              Det är precis det vi vill åstadkomma med jobbavdraget, som framför
              allt går till låg- och medelinkomsttagare.
            </seg>
            <seg n="a452b9d3">
              Jag tror visst att fler arbetsgivare inom vården kan leda till
              bättre löneutveckling. Jag har hört argumentet om Handels och
              Hotell och Restaurang, men det handlar oftast om okvalificerade
              jobb. Inom sjukvården är det högkvalificerade jobb som sjuksköterskor
              och läkare. Det är högutbildade människor. Det är klart att utbildning
              lönar sig och ska löna sig ännu mer. Att ha möjlighet att säga
              att om jag inte får goda villkor hos dig som arbetsgivare så vänder
              jag mig till någon annan, ger naturligtvis förutsättningar till
              bättre arbetsvillkor och bättre löneutveckling.
            </seg>
            <seg n="ad0e0601">
              Det är konstigt resonerat att man subventionerar privata vårdproducenter.
              Vi betalar för vården. Vi har kommit överens om att vi ska betala
              med skattemedel. Det ska vi göra. Det spelar väl ingen roll vem
              som producerar vården. Det måste inte vara landstinget. Det finns
              många privata vårdgivare som gör ett väldigt bra jobb. Vi ska
              se till att de finns så att de sjuka medborgarna slipper stå i
              kö för att det bara finns en vårdgivare. I det här fallet är det
              jättebra med mångfald, både för de anställda och för oss medborgare
              som patienter.
            </seg>
          </u>
          <note type="speaker" n="1e2290b6">
            Anf. 125 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-a3a8bdc8fbc06aca-1" n="cdd36bca">
            <seg n="42592f52">
              Fru talman! Det är en lite märklig inställning till rätten till
              heltid att man måste se till arbetsgivarens förmåga. Var finns
              människan? Om man måste se till arbetsgivarens förmåga, hur kan
              det då komma sig att det finns heltid i de mansdominerade yrkena
              eller där det är flest män som arbetar? Inom de yrkeskategorier
              där många kvinnor jobbar är det däremot oftast deltid. För att
              tydliggöra det kan man titta på handeln, som också är en växande
              näring. Där man exempelvis säljer IT-saker och tv-apparater jobbar
              många män. En bred majoritet jobbar heltid, medan kvinnor inom
              livsmedelshandeln och i klädbutiker jobbar deltid. Har inte dessa
              arbetsgivare samma förutsättningar och samma förmåga? De verkar
              ju i samma bransch.
            </seg>
            <seg n="18aa805e">
              Det håller inte ihop riktigt. Det måste handla om rätten till
              heltid med deltid som en möjlighet det finns olika saker i livet
              som gör att man kanske inte alltid vill jobba heltid. Det finns
              faktiskt också de som har ett företag och jobbar halvtid där och
              halvtid i någon form av anställning. Det måste alltså finnas en
              flexibilitet, men det handlar om normen och kvinnors rätt på arbetsmarknaden.
              Jämställdhetsministerns inställning är märklig i det perspektivet.
            </seg>
            <seg n="fa78bbd7">
              En helt annan sak, vilket också Hillevi Larsson var inne på,
              är att alliansen som gick till val på fler jobb föreslår ett bidrag
              för att inte arbeta nästan det första de gör. Jag tänker förstås
              på vårdnadsbidraget. När vi tittar på till exempel Norge kan vi
              konstatera att den grupp kvinnor som stannar hemma med vårdnadsbidrag
              är den grupp kvinnor som har den lägsta utbildningen och de största
              svårigheterna på arbetsmarknaden. Hur kan det komma sig att en
              regering som har gått till val på fler jobb vill stimulera att
              kvinnor inte arbetar?
            </seg>
            <seg n="63b9beb1">
              Ministern skriver i sitt svar om jämställdhetsbonusen, och det
              är bra. Men när ska vi få se ett konkret förslag? Vi kan vara
              överens om att jämställdhetsbonusen är ett bra förslag, men när
              får vi se resultatet?
            </seg>
            <seg n="f822253e">
              När ministern också lägger till att hushållsnära tjänster ytterligare
              kommer att öka jämställdheten blir man riktigt mörkrädd. Vi har
              ingenting emot att man kan köpa tjänster invändningarna handlar
              snarare om hur vi använder våra skattemedel men på det här sättet
              kan ju männen köpa sig fria. De kan köpa en tjänst i jämställdhetens
              tecken. Att påstå att vi på detta sätt får ett mer jämställt arbetsliv
              är fel perspektiv.
            </seg>
            <seg n="381ee2e5">
              Min fråga kvarstår alltså: Hur ökar vi jämställdheten i arbetslivet?
            </seg>
          </u>
          <note type="speaker" n="2c68c94f">
            Anf. 126 HILLEVI LARSSON (s):
          </note>
          <u who="hillevi_larsson_896639" xml:id="i-e65ee63abdd92948-4" n="8bd5b977">
            <seg n="c909d2c0">
              Fru talman! Vi skulle kunna ha en lång diskussion om privata
              vårdgivare, men jag väljer att inte ta den i dag. I dag handlar
              det om jämställdheten.
            </seg>
            <seg n="c3a36c62">
              Låt oss säga att vi fortsätter att bekosta vården via skattsedeln.
              Min poäng är att samma pengar som i dag finns i den offentliga
              vården då överförs till privata vårdgivare. Det blir alltså inte
              mer pengar, men de sjuka och gamla behöver ändå vård. Man kan
              inte effektivisera hur långt som helst. Det är bara samma resurser
              som man överför. Detta innebär att det inte finns mer pengar att
              lägga på kvinnors löner. Dessutom har vi i dag haft en lång diskussion
              om att det inte finns någon automatik i att privata vårdgivare
              skulle vara bättre på att ge kvinnor högre löner. Tvärtom kan
              man se stora jämställdhetsskillnader mellan kvinnodominerade och
              mansdominerade sektorer på den privata marknaden.
            </seg>
            <seg n="a449e2bb">
              Det finns en del kvinnor som driver företag, som ensamföretagare
              men framför allt som småföretagare. Det handlar kanske inte om
              de allra största företagen. Det dessa kvinnor efterfrågar är framför
              allt trygghetssystem. Det är alltför få kvinnor som startar företag
              i dag, och en anledning är att de är rädda. De ställer sig frågan:
              Vad händer om jag blir arbetslös? Vad händer om jag blir sjuk?
              Man vill ha en utväg om det inte fungerar. Man vill kanske ha
              möjlighet att återvända till sitt gamla jobb efter att ha prövat
              på företagandet. Där har vi inte sett någon lösning, men jag tror
              att detta är väldigt viktigt för regeringen. Där ligger stora
              problem för många.
            </seg>
            <seg n="61d7d0b0">
              Jag vill också upprepa det här med nattbarnomsorg. Här i landet
              finns många ensamstående kvinnor som jobbar på obekväma arbetstider.
              Det blir väldigt konstigt om de ska tvingas säga upp sig från
              sitt jobb för att de inte får nattbarnomsorg. Det är en viktig
              fråga.
            </seg>
          </u>
          <note type="speaker" n="e1be3d0a">
            Anf. 127 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-2a97d8b100901b90-6" n="9433a3c7">
            <seg n="908de3a2">
              Fru talman! Vårdnadsbidraget kan vi diskutera. Det är en intressant
              fråga. Vårdnadsbidraget kan användas på ett sätt som passar varken
              dig eller mig, det vill säga att kvinnan väljer att vara hemma
              fullt ut för dessa 3 000 kronor eller vad det nu blir. Men både
              män och kvinnor kan faktiskt gå ned lite i arbetstid under småbarnsåren
              och med vårdnadsbidraget kompensera det de missar. Man kan alltså
              använda det väldigt flexibelt.
            </seg>
            <seg n="7c9ee8ad">
              Det finns även en hel del kvinnor i vårt samhälle i dag som stannar
              hemma utan dessa pengar och som är medvetna om vilka konsekvenser
              det innebär för dem i form av sämre pension, inga trygghetssystem
              att falla tillbaka på i framtiden och så vidare. De är medvetna
              om detta, och ändå väljer de att vara hemma med sina barn. Vem
              är jag att se dessa kvinnor i ansiktet och säga att de gör fel
              val om de har full information om vad det innebär. Jag tycker
              att valfriheten och mångfalden är viktig i det här fallet.
            </seg>
            <seg n="555add7d">
              Jämställdhetsbonusen som du efterfrågar kommer antagligen samma
              dag som vårdnadsbidraget. Det kan vi se fram emot även om du inte
              ser fram emot det andra lika mycket. Men arbetet bereds, och denna
              reform kommer snart att genomföras.
            </seg>
            <seg n="63de6517">
              Det finns säkert en hel del olika förklaringar till varför många
              kvinnor jobbar deltid, både ofrivilligt och frivilligt det senare
              för att man inte mäktar med att kombinera yrkesliv och familjeliv.
              Det är det som blir en ond cirkel. När några kvinnor väljer att
              jobba deltid innebär det att någon annan också anställs på deltid.
              Jag tror inte att vi kan göra så mycket annat än att konstatera
              att arbetsgivaren måste få anställa efter förmåga. Jag hade inte
              förstått att rätten till heltid också innebar att den privata
              sektorn skulle tvingas erbjuda alla kvinnor som jobbar till exempel
              i klädbutiker anställning på heltid.
            </seg>
            <seg n="a276c4c8">
              När det gäller den kommunala sektorn, som jag trodde att ni inriktade
              er på, kan det innebära att människor friställs från sina jobb.
              Vi kan inte tvinga kommunerna att anställa fler personer eller
              på mer tid än de har förmåga till. Vad vi kan göra är att skapa
              förutsättningar för att kommunerna ska få fler skattebetalare
              och på det sättet ha råd att anställa både fler personer och fler
              på heltid.
            </seg>
            <seg n="204083fe">
              Männen köper sig fria, sade Carina Adolfsson Elgestam. Jag kan
              inte förstå hur ni tror att man kan köpa sig fri. Det finns väl
              ingen i ett hem som kan köpa sig fri med dessa tjänster. De som
              köper dem kanske gör det max en gång i veckan, men inte heller
              den som köper en tjänst två gånger i veckan kan köpa sig fri från
              det arbete som alla människor dagligen lägger ned i sina hem.
            </seg>
            <seg n="b51644ca">
              Kvinnor tar hand om sina barn mellan två och sju timmar varje
              dag. Männen gör det en till fyra timmar. Männen stryker i 32 minuter,
              och kvinnor gör det i 41 minuter. Männen städar i 36 minuter,
              och kvinnor städar i 48 minuter. Kvinnorna har alltså fortfarande
              ett större ansvar för det obetalda hemarbetet, men påstå inte
              att männen inte deltar i det! Vi ska eftersträva att de tar mer
              ansvar, men det måste också finnas möjlighet att köpa tjänster
              och låta någon annan utföra arbetet. Därmed kan man få mer tid
              för familj och barn men också möjlighet att jobba mer om det nu
              är det man vill.
            </seg>
          </u>
          <note type="speaker" n="4cae7019">
            Anf. 128 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-a3a8bdc8fbc06aca-2" n="cdd36bca">
            <seg n="8e1e296f">
              Fru talman! Tyvärr har vi alldeles för lite tid att diskutera
              en så viktig fråga. Det finns flera olika spår.
            </seg>
            <seg n="6dec80d6">
              Jag tänker fortsättningsvis koncentrera mig på vårdnadsbidraget
              och en mer jämställd arbetsmarknad. Redan i dag vet vi att kvinnor
              diskrimineras på arbetsmarknaden inte minst unga kvinnor som söker
              arbete får frågan om de tänker skaffa barn.
            </seg>
            <seg n="e4199738">
              Låt oss lite grann i vår fantasi leka med tanken att vi i framtiden
              har infört rätten till vårdnadsbidrag. Enligt uppgift ska varje
              kommun själv få bestämma om kommunen ska införa vårdnadsbidrag.
              Jag bor i Småland i Kronobergs län. Jag är övertygad om att man
              i det röda Lessebo inte kommer att införa något vårdnadsbidrag,
              men i den borgerliga kommun jag själv bor i kommer man att göra
              det. Vi har haft en folkomröstning om rätten till vårdnadsbidrag.
              I den numera borgerliga Växjö kommun är det sannolikt att det
              också blir ett vårdnadsbidrag.
            </seg>
            <seg n="3279f49b">
              Låt säga att kvinnor söker arbete. När en arbetsgivare ska välja
              vilken kvinna han eller hon ska anställa kanske arbetsgivaren
              också börjar titta på var den unga kvinnan bor som kanske tänker
              skaffa barn. Bor hon i en kommun där det finns vårdnadsbidrag?
              Då finns risken att arbetsgivaren anställer en kvinna som kommer
              att begära tjänstledigt kanske tre fyra år. Eller bor hon i det
              röda Lessebo, som förmodligen inte kommer att införa vårdnadsbidrag?
              Kanske den kvinna som bor i en kommun där det inte finns vårdnadsbidrag
              har lättare att få ett jobb än den kvinna som bor i en borgerlig
              kommun. På det sättet är risken att fler kvinnor kommer att bli
              diskriminerade i arbetslivet.
            </seg>
            <seg n="efdb920a">
              Fru talman! Därför upplever jag att vi nu har tagit ett steg
              bakåt och att det har blivit en försvagning vad gäller jämställdhetsarbetet
              i arbetslivet.
            </seg>
          </u>
          <note type="speaker" n="262a84d1">
            Anf. 129 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-89d5c58aa74743d1-0" n="9433a3c7" next="i-c50625af7761cfee-0">
            <seg n="9bb41a02">
              Fru talman! Kommunerna har inte bara friheten att införa vårdnadsbidrag,
              utan de får inte göra det förrän de har garanterat att förskolan
              fungerar. Det är också ett villkor. Det är inte säkert att alla
              kommuner som skulle vilja införa vårdnadsbidrag kommer att kunna
              göra detta. Visst finns det kommuner som kommer att göra det.
            </seg>
            <seg n="670f4266">
              Vad jag inte förstår är varför ni utgår från att en massa professionella
              kvinnor helt plötsligt ska vilja stanna hemma för 3 000 kronor
              i månaden. Varför tror ni det? Det är klart att det finns kvinnor
              som stannar hemma redan i dag utan denna ersättning. De kvinnorna
              kommer nog att vara glada för denna ersättning absolut. Men att
              det helt plötsligt skulle finnas en massa kvinnor som jobbar som
              vill stanna hemma för 3 000 kronor tror jag inte på.
            </seg>
            <seg n="6f3bbff6">
              Med mångfalden i familjepolitiken, varför skulle arbetsgivaren
              utgå från att vi kommer att nyttja just vårdnadsbidraget? Varför
              kan inte de lika gärna tro att vi kommer att dela på jämställdhetsbonusen?
              Det betyder att mannen kommer att ta ett större ansvar. De får
              en högre ersättning när mannen tar sitt ansvar. Det kan också
              bli så.
            </seg>
            <seg n="bf82e5dc">
              Mångfald och valfrihet är kanske ett sätt att se till att arbetsgivaren
              inte tror att det finns bara en enda metod, bara ett sätt att
              välja på. Det finns många. Alla familjer har sina egna behov,
              och alla familjer måste få lösa sina familjeproblem på olika sätt.
              Livspusslen ser olika ut. Det måste vi som politiker acceptera.
              Vi kan inte tillrättalägga folks liv. De måste få möjlighet att
              välja, men de måste också ha hela informationen, det vill säga
              vad olika val innebär. Det är viktigt.
            </seg>
          </u>
          <note n="4846bd8a">
            Överläggningen var härmed avslutad.
          </note>
          <note n="4f031896">
            18 § Anmälan om inkomna uppteckningar från EU-nämndssammanträde
          </note>
          <note n="868e1fe6">
            Andre vice talmannen anmälde att uppteckningar från EU-nämndens
            sammanträde onsdagen den 16 maj inkommit.
          </note>
          <note n="7b93b3f0">
            19 § Hänvisning av ärende till utskott
          </note>
          <note n="0b5b6d40">
            Föredrogs och hänvisades
          </note>
          <note n="7fd6214d">
            20 § Förnyad bordläggning
          </note>
          <note n="27e0c118">
            Föredrogs och bordlades åter
          </note>
          <note n="9d3de8e6">
            21 § Bordläggning
          </note>
          <note n="e9798ad3">
            Anmäldes och bordlades
          </note>
          <note n="d82c2643">
            22 § Anmälan om inkommen skrivelse
          </note>
          <note n="07c3157b">
            Andre vice talmannen anmälde att i anslutning till försvarsutskottets
            betänkande FöU10 hade skrivelse inkommit från Britt Bohlin Olsson
            m.fl. (s, v, mp).
          </note>
          <note n="2dcfdbb4">
            I skrivelsen yrkades med åberopande av 2 kap. 12 § tredje stycket
            regeringsformen att de i betänkandet framlagda lagförslagen skulle
            vila i minst 12 månader.
          </note>
          <note n="6610e887">
            Den inkomna skrivelsen hade följande lydelse:
          </note>
          <note n="c3afc6c9">
            Yrkande att lagförslag skall vila enligt 2 kap. 12 § tredje stycket
            regeringsformen
          </note>
          <note n="d8774d88">
            Försvarsutskottet har den 7 juni 2007 justerat betänkandet 2006/07:FöU10.
            I betänkandet tillstyrker utskottet regeringens proposition 2006/07:63
            En anpassad försvarsunderrättelseverksamhet.
          </note>
          <note n="e37dffd9">
            Den föreslagna lagen om signalspaning i försvarsunderrättelseverksamhet
            ger rätt att spana även utanför etern, närmare bestämt i kabel.
            Detta innebär att de rättigheter som garanteras i 2 kap. 6 § regeringsformen
            inskränks. Lagen om ändring i lagen (200:130) om försvarsunderrättelseverksamhet
            utvidgar mandatet för vad som inbegrips i försvarsunderrättelseverksamheten.
            Även utan lagen om signalspaning i försvarsunderrättelseverksamhet
            innebär detta att de rättigheter som garanteras i 2 kap. 6 § regeringsformen
            inskränks. Detta eftersom ändringen medför en rätt för signalspaningsmyndigheten
            att undersöka förtroliga meddelanden i fler fall.
          </note>
          <u who="nyamko_sabuni_a7746a" xml:id="i-c50625af7761cfee-0" n="9433a3c7" prev="i-89d5c58aa74743d1-0">
            <seg n="982c2ec3">
              Enligt vår mening är motiveringen av förslagen samt analysen
              av deras konsekvenser mycket bristfälliga. Förslagen innebär ett
              mycket långtgående ingrepp i enskildas personliga integritet utan
              att tillräcklig analys gjorts av proportionalitet, effektivitet
              och nödvändighet av åtgärderna. Villkoren för tryck- och yttrandefrihet
              kan komma att påverkas, men analys av detta saknas helt i förslagen.
              Vi anser också att de rättssäkerhetsgarantier som sätts upp är
              otillräckliga och att man inte når upp till Europakonventionens
              krav på effektiva rättsmedel.
            </seg>
          </u>
          <note n="b13fc8db">
            Vi anser därmed att samtliga förslag i betänkandet strider mot
            2 kap. 12 § andra stycket regeringsformen och artiklarna 8 och
            13 i Europeiska konventionen om de mänskliga rättigheterna.
          </note>
          <note n="8dbcaf4b">
            Med stöd av 2 kap. 12 § regeringsformen yrkar vi att lagförslaget
            skall vila i minst tolv månader.
          </note>
          <note n="c893cc19">
            Britt Bohlin Olsson
          </note>
          <note n="52add21d">
            Peter Jonsson
          </note>
          <note n="69763e04">
            Thomas Bodström
          </note>
          <note n="cf31b028">
            Ulrica Messing
          </note>
          <note n="f27ccf38">
            Alice Åström
          </note>
          <note n="24bf4f04">
            Marianne Berg
          </note>
          <note n="55348b9d">
            Lena Olsson
          </note>
          <note n="a7c61a82">
            Gunilla Wahlén
          </note>
          <note n="f1c8a768">
            Peter Eriksson
          </note>
          <note n="c42b073b">
            Mikael Johansson
          </note>
          <note n="05f3b3d4">
            Peter Rådberg
          </note>
          <note n="297fd33d">
            Christopher Ödmann
          </note>
          <note n="7980bf35">
            23 § Anmälan om frågor för skriftliga svar
          </note>
          <note n="4f7644d3">
            Anmäldes att följande frågor för skriftliga svar framställts
          </note>
          <note n="a104d745">
            den 12 juni
          </note>
          <note n="97c9486f">
            Maria Lundqvist-Brömster
          </note>
          <note n="d39a92eb">
            Kent Härstedt
          </note>
          <note n="02dc19b7">
            Andreas Norlén
          </note>
          <note n="e0a34499">
            Désirée Liljevall
          </note>
          <note n="035e53f3">
            Frågorna redovisas i bilaga som fogats till riksdagens snabbprotokoll
            tisdagen den 19 juni.
          </note>
          <note n="6efde612">
            24 § Anmälan om skriftligt svar på fråga
          </note>
          <note n="8dfffe9b">
            Anmäldes att skriftligt svar på följande fråga inkommit
          </note>
          <note n="a104d745">
            den 12 juni
          </note>
          <note n="17014844">
            Carina Hägg
          </note>
          <note n="3b409894">
            Svaret redovisas i bilaga som fogats till riksdagens snabbprotokoll
            tisdagen den 19 juni.
          </note>
          <note n="80bfb13d">
            25 § Kammaren åtskildes kl. 19.14.
          </note>
          <note n="01349880">
            Förhandlingarna leddes
          </note>
          <note n="cd80c3f2">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
