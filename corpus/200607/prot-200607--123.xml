<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--123</head>
          <docDate when="2006-06-11">2006-06-11</docDate>
        </div>
      </front>
      <body>
        <div>
          <note n="b54bdad8">
            ﻿
          </note>
          <note n="ca0ec20c">
            Riksdagens protokoll
          </note>
          <note n="8b9edbb5">
            2006/07:123
          </note>
          <note type="date" n="adbbf7a5">
            Måndagen den 11 juni
          </note>
          <note n="44b1e76a">
            Kl. 10:00 - 13:48
          </note>
          <note n="ea3b17b4">
            1 § Justering av protokoll
          </note>
          <note n="100175f0">
            Justerades protokollet för den 4 juni.
          </note>
          <note n="7241cfde">
            2 § Meddelande om frågestund
          </note>
          <note n="0cbef106">
            Talmannen meddelade att vid frågestunden torsdagen den 14 juni
            kl. 14.00 skulle följande statsråd närvara:
          </note>
          <note n="431d990b">
            Socialminister Göran Hägglund (kd), näringsminister Maud Olofsson
            (c), justitieminister Beatrice Ask (m), jordbruksminister Eskil
            Erlandsson (c) och statsrådet Tobias Billström (m).
          </note>
          <note n="da27e1f7">
            3 § Meddelande om ändring i kammarens sammanträdesplan
          </note>
          <note n="1cfd5500">
            Talmannen meddelade att tisdagen den 19 juni skulle arbetsplenum
            tidigareläggas till kl. 9.00 .
          </note>
          <note n="289c30f6">
            Meddelandet hade delats ut till kammarens ledamöter.
          </note>
          <note n="75889720">
            4 § Anmälan om fördröjda svar på interpellationer
          </note>
          <note n="36f9fea6">
            Till riksdagen hade inkommit följande skrivelser:
          </note>
          <note n="5cac86fa">
            Interpellation 2006/07:577
          </note>
          <note n="8854f934">
            Interpellation 2006/07:577 Genuspedagoger och jämställdhet i
            skolan
          </note>
          <note n="7af50d5c">
            Interpellationen kommer att besvaras måndagen den 18 juni 2007.
          </note>
          <note n="3d166777">
            Skälet till dröjsmålet är att jag inte kunnat finna en debattdag
            som passar både interpellanten och mig.
          </note>
          <note n="3a7f29c9">
            Jan Björklund
          </note>
          <note n="a1d26f35">
            Interpellation 2006/07:579
          </note>
          <note n="55de579b">
            Interpellation 2006/07:579 Villkoren för frivilliga samhällsarbetare
          </note>
          <note n="a129fb77">
            Interpellationen kommer att besvaras fredagen den 15 juni 2007.
          </note>
          <note n="3e37ecfd">
            Skälet till dröjsmålet är ett möte med Nordiska sociala och hälsoministrarna
            i Lahtis, Finland där folkhälsoministern måste delta.
          </note>
          <note n="16c5ec52">
            Marianne Jenryd
          </note>
          <note n="9bf023d0">
            Interpellation 2006/07:580
          </note>
          <note n="ead297eb">
            Interpellation 2006/07:580 Införselkvoterna för alkohol
          </note>
          <note n="a129fb77">
            Interpellationen kommer att besvaras fredagen den 15 juni 2007.
          </note>
          <note n="3e37ecfd">
            Skälet till dröjsmålet är ett möte med Nordiska sociala och hälsoministrarna
            i Lahtis, Finland där folkhälsoministern måste delta.
          </note>
          <note n="16c5ec52">
            Marianne Jenryd
          </note>
          <note n="872d769e">
            5 § Svar på interpellationerna 2006/07:536, 538, 607 och 624
            om utförsäljningen av Telias accessnät
          </note>
          <note type="speaker" n="73719413">
            Anf. 1 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-0" n="5fe21587">
            <seg n="ac9adfa3">
              Herr talman! Désirée Liljevall har frågat infrastrukturministern
              hur hon tänker agera för att infrastrukturen för telefoni och
              bredband, det vill säga accessnätet, behålls i statlig ägo.
            </seg>
            <seg n="10af5801">
              Dessutom har Peter Jeppsson frågat försvarsministern vilka åtgärder
              han vidtagit och hur han avser att agera framöver för att tillgodose
              Försvarsmaktens kritik och Sveriges säkerhet vid en total utförsäljning
              av Telia Sonera AB.
            </seg>
            <seg n="4aa3f1e0">
              Börje Vestlund har även frågat mig varför inte regeringen väntat
              med att vidta ytterligare försäljningsåtgärder innan PTS utredning
              presenterats och behandlats av riksdagen samt vilka åtgärder jag
              avser att vidta för att säkerställa konkurrensen på tele- och
              bredbandsmarknaden i samband med en utförsäljning av Telia Sonera.
            </seg>
            <seg n="f0a1f371">
              Arbetet inom regeringen är så fördelat att det är jag som ska
              svara på samtliga dessa interpellationer.
            </seg>
            <seg n="58d85d71">
              Jag vill börja med att upplysa Désirée Liljevall om att accessnätet
              ägs av Telia Sonera, som är ett börsnoterat bolag i vilket staten
              äger 37,3 procent. Staten äger alltså inte i dag något accessnät
              mer än indirekt via sitt ägande i ett börsnoterat bolag. I samband
              med börsintroduktionen av Telia år 2000 hade den dåvarande socialdemokratiska
              regeringen ett val att bibehålla infrastrukturen i statlig ägo
              eller att låta den vara en del av det börsnoterade bolaget. Som
              bekant valde den socialdemokratiska regeringen den senare varianten
              den valde att inte bibehålla infrastrukturen i statlig ägo.
            </seg>
            <seg n="b3d03d9d">
              Låt oss därför konstatera att accessnätet alltså inte är samhällsägt
              i dag och att Telia Sonera är ett börsnoterat bolag som verkar
              på en konkurrensutsatt marknad. På konkurrensutsatta marknader
              har det statliga ägandet spelat ut sin roll som välståndsskapare
              och pådrivare för teknisk utveckling. Vår inställning är att staten
              bara ska äga företag där det finns tydliga motiv till att staten
              äger dem. Regeringen har redan tidigare informerat om att ett
              antal statliga bolag nu befinner sig i en försäljningsprocess,
              däribland statens innehav av aktier i Telia Sonera.
            </seg>
            <seg n="3cf6d7cf">
              Statens styrning på marknaden för elektronisk kommunikation sker
              inte genom ägandet av operatörer utan framför allt genom lagen
              om elektronisk kommunikation, där Post- och telestyrelsen i egenskap
              av sektorsmyndighet har en central roll. Utöver Post- och telestyrelsen
              finns annan lagstiftning och andra myndigheter såsom Konkurrensverket,
              Datainspektionen, Konsumentverket och Radio- och TV-verket som
              har tillsyn över denna marknad. Regeringen har i särskild ordning
              lämnat stöd till bredbandsutbyggnad i de delar av landet där en
              utbyggnad av nätet inte kan förväntas ske på kommersiell grund.
            </seg>
            <seg n="e545996a">
              Post- och telestyrelsen presenterade den 15 februari i år rapporten
              Förslag till bredbandsstrategi för Sverige . Rapporten behandlar
              frågor om tillgång till bredband och hinder för bredbandsutbyggnaden.
              Utifrån dessa utgångspunkter lämnar Post- och telestyrelsen i
              rapporten förslag om att skapa en modell för likabehandling vid
              tillträde till Telia Soneras metallbaserade accessnät. Modellen
              innefattar en vertikal separation av accessnätet. Regeringen har
              som en följd gett Post- och telestyrelsen i uppdrag att titta
              närmare på hur detta skulle kunna åstadkommas. Post- och telestyrelsen
              ska redovisa sitt förslag till regeringen senast den 15 juni i
              år.
            </seg>
            <seg n="68cd3de1">
              Det är viktigt att understryka att statens roll som huvudägare
              i Telia Sonera inte har förändrats i och med den försäljning av
              aktier som gjordes i början av maj. Men huvudägarskapet ska inte
              sammanblandas med frågan om det fasta telenätet eller frågan om
              Sveriges säkerhet. En grundförutsättning är oavsett vem som är
              ägare av Telia Sonera att det ska vara en väl fungerande konkurrens
              på tele- och bredbandsmarknaden och att frågor om rikets säkerhet
              ska vara analyserade och tydligt adresserade.
            </seg>
          </u>
          <note type="speaker" n="c328ee2c">
            Anf. 2 DÉSIRÉE LILJEVALL (s):
          </note>
          <u who="desiree_liljevall_585ef6" xml:id="i-49c815828991c611-0" n="1c6dd164">
            <seg n="76b1da44">
              Herr talman! Jag vill börja med att tacka finansmarknadsminister
              Mats Odell för svaret. Ministern må vara säker på sin sak gällande
              utförsäljningen av Telia Sonera-accessnätet, men han har uppenbarligen
              inte övertygat alla sina partikamrater på alliansbänken.
            </seg>
            <seg n="2e44d19b">
              Det är i dag exakt en månad sedan tre riksdagsledamöter från
              Moderaterna, Centerpartiet och Kristdemokraterna gick ut tillsammans
              i en debattartikel i Dagens Nyheter och kritiserade utförsäljningen.
              De angav flera skäl till detta, men huvudargumentet löd så här:
              Vi vill att nätet ska separeras helt från Telia Sonera och läggas
              i ett separat bolag med svenska staten som fortsatt ägare.
            </seg>
            <seg n="5117a98f">
              Jag är den första i dagens debatt att hålla med ministerns allianskolleger
              om detta påstående. Men ministern kommer att höra fler interpellanter
              efter mig säga samma sak.
            </seg>
            <seg n="2c9c0c52">
              Det är allvarligt att regeringen nu har påbörjat sin utförsäljning
              av Telia Sonera. Mycket mer än pengar står på spel. I bolaget
              ingår nämligen accessnätet. Utanför storstäderna är accessnätet
              och kopparnätet, som det även kallas, den enda infrastruktur som
              kan erbjuda fasta nättjänster över hela landet. Ett privat monopol
              på kopparnätet betyder antagligen såväl högre priser på bredbands-
              och teletjänster som sämre konkurrens. Accessnätet är med andra
              ord en mycket viktig del av Sveriges infrastruktur.
            </seg>
            <seg n="a23dc2e6">
              Mycket talar för att finansmarknadsminister Mats Odell delar
              upp Telia Sonera funktionellt. Det skulle innebära en intern uppdelning
              av accessnätet och den operativa verksamheten eller, med ministerns
              egna ord, att få in en brandvägg i själva bolaget.
            </seg>
            <seg n="b8010790">
              Bristerna med denna konstruktion är flera. Staten förlorar kontrollen
              över infrastrukturen, över möjligheterna till sekretess för användarna
              och över möjligheterna till en fullständig utbyggnad av bredbandsnätet.
              Dessutom går det inte att garantera att den nya ägaren inte lockas
              att dra nytta av sin ställning och sätter käppar i hjulet för
              konkurrenterna.
            </seg>
            <seg n="01e8c0b2">
              Herr talman! Det hela är besynnerligt. Allt tyder på att regeringen
              varken har tänkt igenom eller förberett utförsäljningarna ordentligt.
              Exempel på det är följande: Post- och telestyrelsen har i all
              hast fått i uppdrag att utreda en separation av kopparnätet. Försvarsmakten
              har begärt konsekvensanalyser med hänvisning till rikets säkerhet.
              Konkurrensverket har pekat på att syftet med försäljningen är
              oklart.
            </seg>
            <seg n="5413c72c">
              Herr talman! Jag kan rada upp ytterligare några anmärkningsvärda
              konstateranden: Regeringen har inte redovisat några ekonomiska
              beräkningar för riksdagen. Stora värden går om intet helt i onödan.
              Regeringen har inte heller angett några rationella grunder för
              att försäljningen måste genomföras så oberättigat snabbt. Det
              är uppenbart att regeringen till varje pris vill sälja ut statens
              tillgångar. Utförsäljningen motiveras endast av ideologiska skäl,
              nämligen att staten inte ska äga. Denna ideologiska blindhet kan
              tyvärr bli dyr för landets skattebetalare.
            </seg>
            <seg n="34daa65b">
              Herr talman! Jag frågar igen: Hur avser finansmarknadsminister
              Mats Odell att agera för att infrastrukturen för telefoni och
              bredband, det vill säga accessnätet, helt separeras från Telia
              Sonera och läggs i ett separat bolag med svenska staten som fortsatt
              ägare?
            </seg>
          </u>
          <note type="speaker" n="ee2dd658">
            Anf. 3 PETER JEPPSSON (s):
          </note>
          <u who="peter_jeppsson_5ac09b" xml:id="i-6db1acedd5474ff6-0" n="9f73d9df">
            <seg n="fdfa62ec">
              Herr talman! Debatten här i dag och interpellationssvaren har
              uppkommit med tanke på de försäljningar som skett och på planerna
              på kommande försäljningar. Det har inletts med försäljningen av
              8 procent av Telia Sonera.
            </seg>
            <seg n="1ea555fa">
              Jag har ställt en fråga i min interpellation till försvarsministern,
              men jag tackar självfallet statsrådet Mats Odell för att han svarar
              å försvarsministerns vägnar.
            </seg>
            <seg n="cbf295d0">
              Den brinnande kärnpunkten i min interpellation var egentligen
              varför regeringen inte har gjort någon analys eller konsekvensbeskrivning,
              framför allt kopplat till den försäljning som tidigare gjordes.
              Mycket viktig information har förbigåtts i och med detta. Man
              kan konstatera att uppgifter om allvarliga konsekvenser för rikets
              säkerhet i efterhand har inkommit från just Försvarsmakten.
            </seg>
            <seg n="0e989e9c">
              Försvarsmakten har även pekat på de kostnader som en total utförsäljning
              av Telia Sonera skulle medföra i form av uppbyggnad av ett separat
              system för myndighetens eget bruk.
            </seg>
            <seg n="c965889e">
              De här allvarliga konsekvenserna har uppmärksammats av ett enigt
              försvarsutskott i ett yttrande till näringsutskottet. Vid en frågestund
              i riksdagen, torsdagen den 10 maj, lovade försvarsministern att
              det som Försvarsmakten tog upp i sin kritik skulle tillgodoses.
              Han sade:
            </seg>
            <seg n="1709ef1d">
              Jag kan omedelbart tillmötesgå försvarsutskottet genom att konstatera
              att regeringen kommer att omhänderta önskemålet och se till att
              hanteringen av företaget Telia Sonera sker på ett sådant sätt
              att olika svenska säkerhetsintressen tillvaratas.
            </seg>
            <seg n="d17090fb">
              Då är min fråga: Vad har hänt med detta?
            </seg>
            <seg n="da031cc3">
              Svaret här på morgonen från statsrådet Odell ger upphov till
              ytterligare frågor. Tyvärr blev inte så mycket i mina frågor besvarat.
              Men hur kommer man att möta de brister som Försvarsmakten har
              fört fram? Hur ska svenska folket veta att utförsäljningen inte
              äventyrar rikets säkerhet? Kommer Försvarsmakten att behöva bygga
              upp ett parallellt system? Vad kommer det att kosta? Hur lång
              tid tar det? Vad gör man tills ett nytt system finns på plats?
              Var tas pengarna? Tas de från Försvarsmaktens egen budget i så
              fall vilken budgetpost?
            </seg>
            <seg n="00d3e05b">
              Jag tycker att det här är oerhört viktiga frågor att få besvarade
              med tanke på att vi har sett över Försvarsmaktens kostnader och
              så vidare och på att detta kommer att innebära ökade kostnader
              inte bara för Försvarsmakten utan i slutändan förmodligen också
              för svenska folket.
            </seg>
            <seg n="133d3533">
              Jag känner att det också är viktigt att svenska folket får veta
              vad som kommer att ske med dess tillgångar. Hur kan man säkerställa
              att viktig information inte går förlorad vid en utförsäljning?
            </seg>
            <seg n="3fce114d">
              Jag skulle, som sagt, vilja fästa uppmärksamheten på ett enigt
              försvarsutskotts ställningstagande och yttrande till näringsutskottet.
              Jag hoppas att jag kan få svar från statsrådet Mats Odell.
            </seg>
          </u>
          <note type="speaker" n="887a1787">
            Anf. 4 BÖRJE VESTLUND (s):
          </note>
          <u who="borje_vestlund_48292a" xml:id="i-5ad2b2293d285489-0" n="7e2e9e65">
            <seg n="4111c0fe">
              Herr talman! Jag ber att få tacka för svaret som, inte så förvånande,
              inte är sådant att jag känner att jag fått svar på de frågor jag
              ställt.
            </seg>
            <seg n="fdea1ad1">
              Jag har i min interpellation ställt två frågor. Jag har frågat
              dels vilka åtgärder statsrådet avser att vidta för att säkerställa
              konkurrensen på tele- och bredbandsmarknaden i samband med försäljningen
              av Telia Sonera, dels varför statsrådet inte ser till att regeringen
              väntar med att vidta ytterligare åtgärder tills PTS utredning
              presenterats och behandlats av riksdagen.
            </seg>
            <seg n="cdef8738">
              Herr talman! Jag kan med detta och utifrån svaret konstatera
              att regeringen tar mycket lätt på konkurrensen på bredbands- och
              telemarknaden. Uttalandet i svaret att på konkurrensutsatta marknader
              har det statliga ägandet spelat ut sin roll kan vi ha olika uppfattningar
              om.
            </seg>
            <seg n="740304d3">
              Men telenätet är väl ingen konkurrensutsatt marknad. Det handlar
              inte om att kränga abonnemang eller om routrar och andra sådana
              saker, utan det handlar om vår infrastruktur. I alla fall ända
              tills den här mandatperioden började trodde jag att vi i denna
              kammare hade en gemensam uppfattning åtminstone en skapligt gemensam
              uppfattning, inte minst ihop med statsrådets parti om att just
              infrastrukturen skulle ägas gemensamt. Sedan skulle vi ha konkurrens
              när det gäller infrastrukturen.
            </seg>
            <seg n="8c7af569">
              När det gäller att upprätthålla konkurrensen har statsrådet egentligen
              inte svarat. Eftersom regeringen just nu har tillsatt en PTS-utredning
              har man väl ändå inte något svar om detta. Det är väl gott och
              väl nu. Men det handlar inte, herr talman, om att vi kan vänta
              på en utredning i det här sammanhanget. Om bara några få dagar
              ska ju uppdraget om försäljning av Telia Sonera ges. Det är symtomatiskt
              att PTS om fyra dagar ska redovisa sitt uppdrag.
            </seg>
            <seg n="f84837b5">
              Herr talman! Varför kunde regeringen inte ha väntat de här fyra
              dagarna, skickat ut detta på remiss och återkommit med en proposition
              under hösten för att senare begära att få gå vidare med Telia
              Sonera? Det undrar jag. Statsrådet skulle ju då inte ha behövt
              stå här i dag och debattera just denna fråga. Frågan om varför
              det är så bråttom har vi inte fått svar på. Varför kunde man alltså
              inte ha väntat?
            </seg>
            <seg n="2f48c0be">
              Herr talman! Det hela är också betänkligt i sammanhanget med
              tanke på statsrådets munväder normalt när han målande beskriver
              hur dåligt den socialdemokratiska regeringen hanterade det ena
              och det andra i sammanhanget. Då blir frågan: Om den tidigare
              socialdemokratiska regeringen gjorde så mycket felaktigt, varför
              gör då den här uppenbarligen enligt statsrådet mer kompetenta
              regeringen exakt samma sak? Det är vad det handlar om, för exakt
              samma sak vill den här regeringen göra.
            </seg>
            <seg n="f52a232f">
              Låt mig också ge en liten historik i sammanhanget. När man började
              med frågan om utförsäljningen av Telia Sonera var det väl också
              på det sättet att vi inte helt och hållet hade samma kunskap som
              nu när branschen har tittat på detta.
            </seg>
            <seg n="e89f567e">
              Herr talman! Återigen: Det handlar inte om att sälja modem eller
              abonnemang. Det handlar inte om routrar, telefoner eller mobiltelefoner.
              I stället handlar det om att man ska sälja ut även infrastrukturen.
              Det är det som gör mig upprörd.
            </seg>
            <seg n="052a5923">
              Uppenbarligen, herr talman, handlar det för den här regeringen
              inte om att göra saker och ting rätt, utan man ska handla snabbt
              och utifrån ideologiska skäl.
            </seg>
            <seg n="060e7a82">
              Jag ställer, herr talman, ännu en gång mina frågor: Varför är
              det så bråttom? Och hur ska man säkerställa konkurrensen på bredbands-
              och teleområdet?
            </seg>
          </u>
          <note type="speaker" n="e207e33f">
            Anf. 5 THOMAS ÖSTROS (s):
          </note>
          <u who="thomas_ostros_b7069a" xml:id="i-f7b010803effb139-0" n="0f175fd2">
            <seg n="1d6d2664">
              Herr talman! Det är några viktiga diskussioner som vi har framför
              oss i dag. Man kan säga att utgångspunkten för alla dem är att
              detta är en process som har misskötts grovt av regeringen. De
              tidigare inläggen visar väldigt tydligt att regeringen har drivit
              igenom och tagit första steget i en stor utförsäljning, av i detta
              fall Telia Sonera, utan att göra en grundläggande analys och utan
              att inhämta den kunskap som man behöver från bland annat expertmyndigheter.
              Man har under tiden också behandlat riksdagen på ett sätt som
              är uppseendeväckande. I samma ögonblick som riksdagens utskott
              sitter och arbetar med frågan om framtiden för kopparnätet i Sverige,
              ett kopparnät som går till varje hushåll, och svåra avvägningar
              görs om det här bör skiljas ut i ett särskilt bolag i en strukturell
              separation med ett huvudsakligt statligt ägande eller om det bör
              lösas inom bolaget i en funktionell separation och om man kan
              lita på att det fungerar säljer regeringen 8 procent av Telia
              Sonera.
            </seg>
            <seg n="6612287e">
              Reaktionen blir omedelbar. Tre borgerliga riksdagsledamöter går
              till kraftigt angrepp mot sin egen regering på Dagens Nyheters
              Debatt. Det innebär att det bara behövs att ytterligare en borgerlig
              ledamot ställer sig på oppositionens sida så har vi därmed satt
              stopp för den utveckling som Mats Odell nu har inlett.
            </seg>
            <seg n="39c027c3">
              Det är också en väldigt underlig process på andra sätt. Efter
              det att propositionen lämnas till riksdagen vidtas i all hast
              ett antal åtgärder. En är uppdraget till PTS för att just göra
              en expertbedömning av denna mycket svåra och viktiga fråga som
              kommer att vara mycket viktig för konkurrensen på inte minst bredbandsmarknaden.
              Den utredningen kommer den 15 juni, men förslaget är framlagt
              i riksdagen i form av en proposition, beslutet är taget av en
              majoritet i näringsutskottet och debatten sker den 20 juni, men
              vi kan inte ta hänsyn till vad PTS tycker och tänker!
            </seg>
            <seg n="4b515f04">
              Om man minskar ägandet med 8 procent har man gjort det än svårare
              att göra ett särskilt bolag av kopparnätet med statligt ägande.
              Man har försatt riksdagen för ett fait accompli, en fräckhet mot
              riksdagen som institution som jag menar saknar motstycke.
            </seg>
            <seg n="fa8c1e7f">
              Det andra gäller Försvarsmaktens synpunkter. Kan ni tänka er
              att regeringen inte inhämtar Försvarsmaktens synpunkter förrän
              efter det att propositionen är framlagd? Försvarsdepartementet
              ber att få Försvarsmaktens synpunkter efter det att propositionen
              är framlagd! När näringsutskottet tillsammans med andra utskott
              i riksdagen ordnar en offentlig hearing får vi ett mycket tydligt
              budskap från Försvarsmaktens representant: stor oro för vad detta
              innebär ur säkerhetsperspektiv. Det görs ett konstaterande, vilket
              är okänt för de allra flesta, att Försvarsmakten har avtal med
              Telia Sonera med klausuler om mycket stora skadestånd och ett
              uttalande från Försvarsmaktens representant att man måste säkerhetspröva
              framtida stora ägare av Telia Sonera. Känner marknaden till att
              de skadeståndsklausulerna faktiskt påverkar bolagets utveckling
              mycket starkt? Ingenting av detta har regeringen tagit hänsyn
              till i en process kring en mycket allvarlig fråga som kräver grundläggande
              beredning och som orsakat uppror i den borgerliga gruppen. Det
              är en usel hantering av ett bolag som inte bara står för en mycket
              viktig infrastruktur utan också är ett av Sveriges viktigaste
              företag.
            </seg>
          </u>
          <note type="speaker" n="50b851f7">
            Anf. 6 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-1" n="5fe21587">
            <seg n="85539205">
              Herr talman! Man blir nästan gripen när man hör Börje Vestlund
              och andra tala långsamhetens lov. Thomas Östros tycker att en
              försäljning av 8 procent av Telia Soneras aktier saknar motstycke.
              Svenska folket borde ligga sömnlöst om nätterna inför hur det
              här ska påverka säkerheten för riket, accessnätet och så vidare.
            </seg>
            <seg n="30cefa54">
              Saknar motstycke, säger Thomas Östros. Den regering som Thomas
              Östros satt i sålde 54,7 procent av Telia Sonera utan att göra
              en minsta analys på detta område. Jag tycker att Thomas Östros
              borde fundera på om inte 54,7 procent är något mer än 8 procent.
              Det de har gemensamt är att i inget av fallen påverkas huvudägarskapet.
              Därför faller Thomas Östros hela svulstiga retorik platt till
              marken. Vi har precis samma möjligheter som i dag att klara ut
              alla de frågor som självklart ska klaras ut innan den dag kommer
              då det kan vara dags att hitta en ny huvudägare, en ny samarbetspartner
              i den globaliserade telekomvärld som Telia Sonera befinner sig
              i. Men jag antar att det statliga ägandet innebär, med Thomas
              Östros sätt att resonera, att detta bolag aldrig får gå samman
              med något annat. Är det så, eller tror han att det kan vara möjligt?
              Får man det enligt hans nya dogmatiska linje?
            </seg>
            <seg n="507d8dcb">
              Det var någon ledarskribent som tyckte att när man lyssnar på
              Thomas Östros låter Hugo Chávez ungefär som Milton Friedman när
              det gäller statligt ägande. Jag tycker att det var ganska träffande.
              Nu deltar inte Milton Friedman i den här debatten så jag ska inte
              apostrofera honom något mer, herr talman.
            </seg>
            <seg n="54453aba">
              Thomas Östros sade många intressanta saker. Han oroar sig väldigt
              mycket för den borgerliga gruppen, och det gör flera andra här.
              Låt mig säga så här om de tre ledamöterna: Två av dem har, såvitt
              jag kan bedöma, fullständigt ställt upp på utskottsmajoritetens
              linje. Det finns alltså ingen klangbotten att tro att någon här
              i kammaren går på Thomas Östros mera statsägandelinje och att
              detta skulle kunna vinna kammarens gillande när den dagen kommer,
              nämligen den 20.
            </seg>
            <seg n="bfb7ccdb">
              Désirée Liljevall är inne på samma sak, men jag kan försäkra
              Désirée Liljevall att alliansgruppen kommer att fungera den dag
              som vi ska avgöra detta ärende i kammaren. Det är inte tal om
              att överlämna till något privat monopol. Vi har gett Post- och
              telestyrelsen i uppdrag att ta fram en modell som ger likaberättigande
              och som ger samma tillgång på samma villkor till det här nätet.
              Jag är ganska övertygad om att det blir spännande för oss alla
              att ta del av PTS förslag när det kommer.
            </seg>
            <seg n="7a047866">
              Peter Jeppsson är inne på en fråga som Thomas Östros och andra
              var inne på, nämligen Försvarsmakten och de säkerhetspolitiska
              dimensionerna på Telias nät. Detta är självklart en oerhört central
              fråga. Jag kan försäkra interpellanterna och kammarens ledamöter
              att det för närvarande pågår en beredning. Jag har själv träffat
              Försvarsmakten, och vi har gått igenom de här sakerna. Vi kommer
              icke att släppa huvudägarskapet i Telia Sonera förrän nätfrågan
              är i trygga händer, förrän säkerhetsfrågorna är fullständigt utredda
              och vi har hittat en bra lösning på detta. Jag kan redan nu säga
              att förutsättningarna att hitta en generellt bra lösning på bägge
              de frågorna syns vara mycket goda.
            </seg>
            <seg n="549d1e9b">
              Sist och slutligen hade Börje Vestlund uppe frågan om varför
              det är så bråttom. Vänta fyra dagar tills Post- och telestyrelsens
              utredning kommer! Då får vi svar på väldigt många av frågorna,
              och då kan vi ha en ny debatt och ännu en debatt när vi kommer
              till den dag då vi ska lägga fram ett förslag om att Telia Sonera
              ska få ny samarbetspartner, få ny ägare. Det kan vara ganska långt
              till den dagen, Börje Vestlund. Vi kommer att hinna med de här
              sakerna i mycket god ordning innan det är dags att göra någon
              förändring av statens huvudägarskap.
            </seg>
          </u>
          <note type="speaker" n="a669ec46">
            Anf. 7 DÉSIRÉE LILJEVALL (s):
          </note>
          <u who="desiree_liljevall_585ef6" xml:id="i-49c815828991c611-1" n="1c6dd164">
            <seg n="c3efc958">
              Herr talman! Finansmarknadsminister Mats Odell har fått möjlighet
              att lyssna till flera socialdemokrater som hävdar betydelsen av
              att accessnätet separeras från Telia Sonera vid en försäljning
              av bolaget. Skälen till separationen är många, och flera av dem
              har redan nämnts under debatten. Jag vill understryka några av
              dem ytterligare.
            </seg>
            <seg n="98187709">
              Både jag och Peter Jeppsson har i våra interpellationer lyft
              fram landets säkerhet som ett synnerligen viktigt argument för
              en strukturell separation. Försvarets radioanstalt har påpekat
              vilka risker som privat ägo av kopparnätet skulle medföra för
              både den privata och den nationella säkerheten. Det är nämligen
              via detta nät som Försvarsmakten kommunicerar. All information
              som skickas över nätet kan enkelt kontrolleras av ägaren.
            </seg>
            <seg n="9de921ae">
              Jag anser att de säkerhetspolitiska aspekterna av en utförsäljning
              av Telia Soneras accessnät inte är tillräckligt belysta. Vad händer
              med möjligheten till informationssekretess för enskilda, för företag
              eller för försvaret om staten helt och hållet överlämnar kontrollen
              till privata intressen? Vad händer när bolaget säljs vidare i
              tredje eller fjärde led? Trots Mats Odells försäkringar tvivlar
              jag.
            </seg>
            <seg n="ef913d5b">
              Börje Vestlund har ifrågasatt anledningen till att regeringen
              påbörjade försäljningen av Telia Sonera innan PTS slutsatser redovisats,
              och det undrar jag också. Jag finner det synnerligen beklagligt
              att regeringen har så bråttom.
            </seg>
            <seg n="b66395a6">
              Kan det möjligen bero på att regeringen redan har bestämt sig
              för en funktionell separation? I så fall: Hur kan staten efter
              en sådan lösning ha kontrollen över infrastrukturen på telemarknaden?
              Är det inte i själva verket så att regeringen har insett just
              detta problem? Är det inte oron över att accesserna privatiseras
              som har föranlett regeringen att i all hast uppdra åt Post- och
              telestyrelsen att utreda den här frågan?
            </seg>
          </u>
          <note type="speaker" n="67a0b6b3">
            Anf. 8 PETER JEPPSSON (s):
          </note>
          <u who="peter_jeppsson_5ac09b" xml:id="i-6db1acedd5474ff6-1" n="9f73d9df">
            <seg n="5ad8207a">
              Herr talman! Det är nu sagt att man kommer att ta hänsyn till
              och för en diskussion med Försvarsmakten. Det är självfallet glädjande,
              speciellt i en så viktig fråga som Telia Sonera och rikets säkerhet.
            </seg>
            <seg n="44d004f4">
              Jag skulle vilja belysa Riksrevisionens kritik som har framkommit
              med anledning av utförsäljningarna. Riksrevisionen säger att regeringen
              inte har gjort den genomgång som utlovades i budgetpropositionen
              av de sex bolag som nu föreslås för försäljning, däribland Telia
              Sonera. Genomgången skulle göras med argument för och emot statligt
              ägande. Riksrevisionen säger vidare att regeringens beredning
              av propositionen om försäljningarna har varit otillräcklig. En
              sådan kritik från Riksrevisionen borde om något leda till en reaktion
              från regeringens sida när de ska sälja ut företag. Det tycker
              inte jag att man kan ta så lätt på.
            </seg>
            <seg n="383c0dcc">
              Finansmarknadsministern pekade på att den förra socialdemokratiska
              regeringen bolagiserade Televerket. Då ska jag påminna om att
              i samband med Televerkets bolagisering och privatiseringen skapades
              den särskilda nätskyddsenheten inom Telia AB. Detta gjordes efter
              en konsekvensbeskrivning och en analys av den socialdemokratiska
              regeringen. Jag tycker alltså inte att beskrivningen riktigt stämmer
              överens med verkligheten, tyvärr.
            </seg>
            <seg n="97ef95fb">
              Det har sagts att finansmarknadsministern vill reglera det hela
              i lag men fortfarande sälja ut delar av Telia Sonera. Men är det
              inte så, som har påpekats i debatten, att ju mer man säljer ut
              av huvudägarskapet, desto svårare blir det att övertyga de övriga
              ägarna om regleringar i lag? Så tolkar jag det i alla fall. Det
              måste till en förhandling. Då är min fråga: Har man tänkt på detta
              i Regeringskansliet?
            </seg>
            <seg n="eb5d30d2">
              Det sägs i svaret på interpellationen som har lämnats i dag:
              Vår inställning är att staten bara ska äga företag där det finns
              tydliga motiv till att staten äger dem. Då vill jag ställa frågan:
              Visar inte Försvarsmaktens och försvarsutskottets kritik på att
              det finns ett tydligt motiv till att staten ska äga i alla fall
              det här bolaget?
            </seg>
          </u>
          <note type="speaker" n="78236f3b">
            Anf. 9 BÖRJE VESTLUND (s):
          </note>
          <u who="borje_vestlund_48292a" xml:id="i-5ad2b2293d285489-1" n="7e2e9e65">
            <seg n="89a73004">
              Herr talman! Vi vet hur det brukar vara med regeringens beredningar.
              Riksrevisionen konstaterade att det egentligen inte finns någon
              analys, så i det här fallet finns det anledning att ifrågasätta
              vad det är för form av beredning som sker.
            </seg>
            <seg n="298bd942">
              Statsrådet är väl en av dem i regeringen som har den längsta
              erfarenheten och vet att när man tittar i backspegeln kan man
              ibland konstatera att man kunde ha gjort saker och ting på ett
              annorlunda sätt. En sådan sak hände i allra högsta grad under
              90-talet, då stora delar av det som tidigare hade varit vår gemensamma
              sektor avreglerades. Det gick snabbt, det skulle gå undan och
              det blev inte alltid rätt. Det var ett av skälen till att man
              tillsatte Regelutredningen.
            </seg>
            <seg n="c392f054">
              Det är därför så viktigt när man fortsätter att sälja ut de gemensamma
              tillgångarna att det inte sker snabbt utan att det går rätt till.
              I det här fallet har regeringen uppenbarligen valt att sälja ut
              snabbt. Det finns anledning till eftertanke när det gäller de
              57 procenten som den socialdemokratiska regeringen sålde ut. Vi
              vet att det var en del problem med konkurrenssituationen när det
              gällde inte minst mobiltelefoni.
            </seg>
            <seg n="59d36f47">
              Statsrådet kunde ha sagt: Vi stoppar upp när det gäller Telia.
              Vi väntar tills vi får fram analyser. Vi kan faktiskt återkomma
              till detta kanske framåt höstkanten när vi har fått klart för
              oss hur det är med den vertikala eller strukturella separationen.
            </seg>
            <seg n="2d3e3cbc">
              Det är viktigt att betona att vi socialdemokrater tycker att
              det är en strukturell separation, men det viktigaste är att det
              blir en separation och att vi för ett resonemang kring detta.
              Men varför inte vänta tills detta är klart, så att vi inte behöver
              stå här om tio år och gräla om huruvida den här försäljningen
              gick snabbt eller om den gick rätt till?
            </seg>
            <seg n="03fd70c8">
              En annan sak som jag vill ta upp i det här sammanhanget är att
              detta med försvaret komplicerar det hela ytterligare en hel del.
              Vi har en försvarsmakt som behöver ha en del av monopolet. Det
              är väl inte riktigt bra att vi får en situation där försvaret
              måste teckna avtal med en privat firma om rikets hemligheter,
              för det är faktiskt vad det handlar om.
            </seg>
            <seg n="e3eff326">
              När det återigen gäller detta med konkurrensen på tele- och bredbandsmarknaden
              har inget svar lämnats. Vad man hävdar hela tiden är att detta
              kommer att lösa sig. Man rycker lite grann på axlarna och har
              inga svar på de här frågorna. Det som är viktigast är att kränga
              Telia så snabbt som möjligt utan att stanna upp och vänta till
              dess att man har svaren på frågorna.
            </seg>
            <seg n="e57317f8">
              Det är därför för mig, herr talman, så underligt att inte den
              här regeringen kan göra det man hela tiden anklagat den socialdemokratiska
              regeringen för, att det gick lite för snabbt och lite för enkelt.
              Om det nu var så, varför gör man det då inte lättare för sig den
              här gången? Det kanske inte var på det sättet, utan det kanske
              som vanligt är statsrådets munväder vi får lyssna till.
            </seg>
          </u>
          <note type="speaker" n="7a03a2df">
            Anf. 10 THOMAS ÖSTROS (s):
          </note>
          <u who="thomas_ostros_b7069a" xml:id="i-f7b010803effb139-1" n="0f175fd2">
            <seg n="d0369193">
              Herr talman! Lika mycket som hela processen har präglats av en
              ansvarslöshet, lika svårt är det att få en seriös diskussion med
              statsrådet om de här viktiga och svåra frågorna. Det blir genast
              ett flaxande och ett uppbröstande på ett sådant sätt som jag inte
              tycker passar när vi nu talar om ett mycket viktigt företag som
              behöver ett långsiktigt ansvar och som har utvecklats väl som
              börsnoterat bolag. Men om man väljer att gå ifrån att staten är
              dominerande ägare till att sälja ut bolaget, som den borgerliga
              regeringen nu gör, då ställs man inför ett antal strategiska frågor
              som man måste ta mycket seriöst. Det gör inte Mats Odell.
            </seg>
            <seg n="5b1c7359">
              Det gläder mig att du läser ledarsidorna. Jag läste just den
              mycket långa ledare i Svenska Dagbladet som Mats Odell hänvisar
              till. Den handlar om att regeringen har förlorat greppet om det
              som de trodde var deras paradfråga, dessa ideologiskt motiverade
              utförsäljningar. Man noterar att där står Mats Odell ensam med
              ärtbössan, att ingen annan hjälper till och att Mats Odells argument
              inte håller. Det står i en lång rad av borgerliga ledarsidor att
              regeringen förlorar i denna fråga och att det har att göra med
              en oseriös hantering.
            </seg>
            <seg n="3be9abf6">
              Låt mig påpeka, Mats Odell, att det inte är Hugo Chávez som är
              ordförande i Riksrevisionen, utan det är folkpartisten Eva Flyborg.
              Riksrevisionen kommer med förödande kritik mot regeringens hantering
              av detta ärende och skriver: Regeringen har inte gjort en genomgång
              enligt vad som var aviserat i budgetpropositionen. Regeringen
              har till riksdag och allmänhet förmedlat en oklar bild av vilken
              genomgång som ligger till grund för dess agerande. Och man har
              inte inhämtat de kunskaper som myndigheterna har. Vi har visat
              att allt detta kommer i gång bara efter press från oppositionen.
              Det är in som jästen efter degen och ett uppdrag till PTS. Man
              efterhör vad Försvarsmakten tycker efter att man har börjat sälja
              av. Det är inte en seriös hantering av mycket viktiga frågor.
            </seg>
          </u>
          <note type="speaker" n="0875e042">
            Anf. 11 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-bbff55baf722d86f-0" n="11a01ff2">
            <seg n="6f9ba4c1">
              Herr talman! Det finns många synpunkter på detta med försäljning.
              När det gäller försäljningen av Telia Sonera har Mats Odell i
              samband med en tidigare interpellationsdebatt sagt: Låt mig också
              säga att varje företag som finns på listan över dem som nu är
              till salu är föremål för en mycket noggrann analys vad gäller
              den effekt ett ägarskifte får för den marknad som företaget arbetar
              på. Dessutom handlar det om effekterna på sysselsättningen. Inte
              någonstans nämner han säkerhetsaspekten.
            </seg>
            <seg n="2f6a4153">
              Därför, herr talman, tycker jag att det blir märkligt när man
              i svaret till Peter Jeppsson, Börje Vestlund och Désirée Liljevall
              svarar att huvudägarskapet inte ska sammanblandas med frågan om
              det fasta telenätet eller frågan om Sveriges säkerhet. Varför
              inte? De hör ihop. Det fasta telenätet ägs av Telia Sonera. Det
              är klart att man inte kan separera den frågan.
            </seg>
            <seg n="8fa575a0">
              Mats Odell svarar också att det ska vara en väl fungerande konkurrens
              på tele- och bredbandsmarknaden, och frågor om rikets säkerhet
              ska vara analyserade och tydligt adresserade. Till vem då? Till
              en eventuell rysk oligark som köper Telia Sonera? Är det de som
              ska ha tydligt adresserade frågor om rikets säkerhet?
            </seg>
            <seg n="f8241755">
              I förra veckan fattade PTS ett beslut som innebär påverkan på
              Telia Sonera. Kan man då säga att staten inte har ett ansvar för
              detta företag? Det är uppenbart att man har olika spelregler trots
              att man befinner sig på en och samma marknad.
            </seg>
            <seg n="c0db17c1">
              Fortfarande framgår det inte vilken tydlig analys man har gjort
              av säkerheten. Man talar om vikten av analys i olika frågor. I
              en intervju i helgen svarade Mats Odell att han redan 19911994
              hade agerat i Telia. Uppenbarligen är detta ett av hans flaggskepp
              med vilket han vill gå till historien.
            </seg>
            <seg n="4e3d9ba9">
              Risken är uppenbar att Mats Odell med denna försäljning kommer
              att omnämnas i många år därför att den genomfördes på ett felaktigt
              sätt och med dålig analys. Det är inte bara risk för rikets säkerhet
              utan också för dålig förvaltning av det svenska folkets pengar.
            </seg>
            <seg n="f69f051d">
              Min fråga till Mats Odell är: Hur kan man låta bli att blanda
              in det fasta telenätet och Sveriges säkerhet i statens roll som
              huvudägare av Telia Sonera och försäljningen av detta?
            </seg>
          </u>
          <note type="speaker" n="ae119e42">
            Anf. 12 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-2" n="5fe21587">
            <seg n="201eff03">
              Herr talman! Désirée Liljevall började med frågan om accessnätet.
              Hon undrar återigen varför det är så bråttom.
            </seg>
            <seg n="ae32867a">
              Den som har bråttom är Désirée Liljevall. Den 14 juni får vi
              svaret på de frågor som Désirée Liljevall ställer. Är det inte
              rimligt att vi får se vad Post- och telestyrelsen tycker och att
              vi får Försvarsmaktens förslag till hur detta ska lösas? Vi som
              sitter i kammaren i dag kan inte lösa dessa frågor. Svensk politisk
              tradition går ut på att vi utreder ganska noggrant. Därefter remitterar
              vi och tar ställning.
            </seg>
            <seg n="e5386a49">
              Jag återkommer till detta: Vi kommer icke att lämna huvudägarskapet
              i något av de bolag som nu är aktuella innan dessa frågor är utredda.
            </seg>
            <seg n="4230eb8a">
              Peter Jeppsson talar om Riksrevisionen. Vi delar inte Riksrevisionens
              uppfattning.
            </seg>
            <seg n="45c0fb90">
              Det kan inte vara så att Telia Sonera ingår i den kritiken. Thomas
              Östros och hans regering har redan sålt 54,7 procent. Han begärde
              ett bemyndigande att få sälja 100 procent av bolaget kontant över
              börsen. Det bemyndigandet har vi. Det kan Riksrevisionen inte
              klaga på. Den analysen måste Thomas Östros ha gjort innan han
              begärde och fick bemyndigandet. Désirée Liljevall får nog tala
              med honom om hur detta gick till.
            </seg>
            <seg n="4d9dd499">
              Faktum kvarstår att jag litar mer på Post- och telestyrelsen
              och Försvarsmakten än på interpellanterna. Både jag och interpellanterna
              kommer att ha en bättre grund för vår diskussion när vi har fått
              utredningarna.
            </seg>
            <seg n="dcc1dbb0">
              Peter Jeppsson, bolagiseringen gjordes inte av Socialdemokraterna
              utan av vår regering. Jag var själv ansvarig både för avregleringen
              av telemarknaden, som Börje Vestlund tyckte gick för snabbt, och
              för bolagiseringen av Telia.
            </seg>
            <seg n="7ff75ffc">
              Visar inte förvarsutskottets kritik att detta är ett tydligt
              motiv för statligt ägande? Nej, det skulle jag inte säga. Försvarsmakten
              har ett mycket omfattande samarbete med utländska bolag. Läs deras
              remissvar! Man är inte alls rädd för utländska ägare, utan man
              vill att de ska vara ekonomiskt stabila och ha en affärsidé som
              kan fungera i det perspektiv som vi diskuterar.
            </seg>
            <seg n="df87a4ff">
              Börje Vestlund fortsätter att sjunga långsamhetens lov; varför
              så bråttom? Då måste jag fråga Börje Vestlund, varför så bråttom?
              Vänta till den 14 juni. Då har vi svaret på frågorna, och då kan
              vi ha en diskussion om detta. Att bara ta Börje Vestlunds nymornade
              oro till intäkt för hur detta ska lösas är en ganska dålig grund.
            </seg>
            <seg n="0b17b319">
              Han vill också ge mig goda råd om hur jag ska slippa att hamna
              i konstitutionsutskottet. Jag är inte säker på att de är riktigt
              hållbara i det långa loppet.
            </seg>
            <seg n="798bef4b">
              Thomas Östros tycker inte att det blir en seriös debatt när jag
              påpekar att han själv har sålt 54,7 procent utan konsekvensbeskrivning
              och utan redovisning av hur accessnätet och annat ska hanteras.
            </seg>
            <seg n="e3d9b6ca">
              Svenska Dagbladets ledare kritiserar just att vi håller på med
              denna typ av kamerala frågeställningar och inte går på ideologi
              och konstaterar att ett samhälle och dess ekonomi utvecklas mycket
              bättre om företagen finns i privat och inte i statlig ägo. Thomas
              Östros kan knappast hålla den ledaren i hand och ha den som argument
              för sin egen hållning i frågan.
            </seg>
            <seg n="e7556c23">
              Eva-Lena Jansson är inne på samma sak. Det blir en noggrann analys
              innan huvudägarskapet förändras. Frågan om tillgång till nätet
              måste analyseras oberoende av vem som äger det.
            </seg>
            <seg n="4e2dff6a">
              Slutligen, herr talman, förstår jag inte att Socialdemokraterna
              är så rädda för ryssar. Det var ni som inledde samarbetet och
              expansionen i Ryssland som gör att vi nu sitter med den ägarstruktur
              som vi har.
            </seg>
          </u>
          <note type="speaker" n="4da36823">
            Anf. 13 DÉSIRÉE LILJEVALL (s):
          </note>
          <u who="desiree_liljevall_585ef6" xml:id="i-49c815828991c611-2" n="1c6dd164">
            <seg n="1c2d6a07">
              Herr talman! I mitt första inlägg citerade jag tre borgerliga
              riksdagsledamöter som tillsammans hade en debattartikel i Dagens
              Nyheter för en månad sedan. I den är de i allra högsta grad kritiska
              till regeringens brådska att sälja ut Telia Sonera och kallar
              Mats Odells plan för obegriplig, farlig och fel.
            </seg>
            <seg n="53bfd77e">
              Genom den lösning som Mats Odell förordar en funktionell separation
              förlorar staten kontrollen över infrastrukturen, över möjligheterna
              till sekretess för användarna och över möjligheterna till en fullständig
              utbyggnad av bredbandsnätet. De stora förlorarna är konsumenterna.
            </seg>
            <seg n="13e9b826">
              Förhoppningsvis tar ytterligare någon ansvarsfull borgerlig riksdagsledamot
              sitt förnuft till fånga och hjälper oss att stoppa affären i väntan
              på att en lösning för accessnätet presenteras.
            </seg>
            <seg n="85019b92">
              Det viktigaste är inte att det går undan, det viktigaste är att
              det blir rätt.
            </seg>
          </u>
          <note type="speaker" n="eb524c08">
            Anf. 14 PETER JEPPSSON (s):
          </note>
          <u who="peter_jeppsson_5ac09b" xml:id="i-6db1acedd5474ff6-2" n="9f73d9df">
            <seg n="0986a121">
              Herr talman! Jag börjar med att beklaga sakfelet till statsrådet.
            </seg>
            <seg n="cab4917f">
              Vad gäller Riksrevisionens kritik tycker jag att det är lite
              konstigt och beklagligt att statsrådet inte delar Riksrevisionens
              uppfattning. Det har sagts vilka som sitter som ordförande, och
              då borde man kanske känna att detta inte är någon partsinlaga
              från något visst håll där partivindarna blåser.
            </seg>
            <seg n="3b50e2f4">
              Jag skulle vilja utnyttja tiden som är kvar i debatten till att
              peka på försvarsutskottets ställningstagande i sakfrågan.
            </seg>
            <seg n="3d0873d2">
              Det har framkommit att försvarsmakten utnyttjar, och måste utnyttja,
              vissa delar av Telia Soneras fasta nät.
            </seg>
            <seg n="a3c9b7db">
              Försvarsutskottet har erfarit att vissa av Försvarsmaktens sambandssystem
              inryms i Telia Soneras anläggningar. De ingår alltså i den del
              som är så oerhört viktig att skydda så att det inte kommer i fel
              händer.
            </seg>
            <seg n="777eb60a">
              Men hänsyn till rikets säkerhet har både försvarsutskottet och
              Försvarsmakten som helhet tagit fasta på den här frågeställningen.
            </seg>
            <seg n="e879c9e4">
              Anledningen är alltså ett mycket högt sekretesskydd. Frågan är
              om man kommer att behöva bygga ut den här delen och vad det kommer
              att kosta. Om det säljs ut, kommer man då att få det höga sekretesskyddet?
              Kan man lita på att de som köper bolagen Eva-Lena Jansson gav
              ett exempel är seriösa på det sättet?
            </seg>
            <seg n="ca4e30dc">
              Telia Sonera finns i bolag och på börsen i Sverige, men om vi
              säljer ut OMX-börsen vad händer då?
            </seg>
          </u>
          <note type="speaker" n="f52640fb">
            Anf. 15 BÖRJE VESTLUND (s):
          </note>
          <u who="borje_vestlund_48292a" xml:id="i-5ad2b2293d285489-2" n="7e2e9e65">
            <seg n="e933bc1c">
              Herr talman! Jag kan vänta till den 14 juni. Då ska man noga
              ta hänsyn till vad PTS säger. Min fråga handlar om varför inte
              statsrådet kan vänta till den 14 juni innan man går vidare och
              tar denna ganska hårda ideologiska strid. Det kanske visar sig
              att man måste backa i denna affär eftersom det finns skäl att
              vänta.
            </seg>
            <seg n="442b6ef6">
              Det var ett bra besked att det inte blir någon ändring av huvudägarskapet
              så länge man inte har rett ut detta. Det beskedet tackar jag för.
            </seg>
            <seg n="e3633b20">
              Det var exakt det besked som också Thomas Östros med flera socialdemokratiska
              statsråd gav i frågor och interpellationer och som också stod
              i den socialdemokratiska budgeten, nämligen att man inte skulle
              lämna huvudägarskapet. Den socialdemokratiska regeringens uppfattning
              är att man ska vara kvar som en stabil och långsiktig ägare.
            </seg>
            <seg n="8552bf3f">
              Kritiken att vi skulle vara rädda för Ryssland är inte riktig.
              Det har vi aldrig varit. Däremot måste man tänka på att vart man
              än kommer i världen USA, Sydamerika, Asien, Sverige, Helsingfors
              eller Småland kommer det alltid att finnas spekulanter som vi
              kanske inte uppfattar som helt seriösa. Var ska till exempel forskning
              och utveckling ligga? Var ska vi ha huvudkontor och så vidare?
              Vi återkommer om det i senare debatter under dagen.
            </seg>
            <seg n="a63ee0e1">
              Det viktigaste i det här sammanhanget är: Varför kunde man inte
              ha dragit tillbaka propositionen när det gäller den del som handlar
              om Telia Sonera eftersom det fanns sakinvändningar? Det är fortfarande
              min fråga.
            </seg>
            <seg n="1da42978">
              Statsrådet säger ändå att man inte kommer att släppa huvudägarskapet.
              Det framgår inte av någon proposition. Det framgår inte av något
              annat än av vad statsrådet står här och säger i dag.
            </seg>
          </u>
          <note type="speaker" n="50ac8da5">
            Anf. 16 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-bbff55baf722d86f-1" n="11a01ff2">
            <seg n="1c2397e2">
              Herr talman! Dessvärre fick jag inte svar på frågan varför finansmarknadsministern
              väljer att säga att huvudägarskapet inte ska sammanblandas med
              det fasta telenätet eller frågan om Sveriges säkerhet. För mig
              är det helt klart att det måste hänga ihop.
            </seg>
            <seg n="18617360">
              Jag har en ny fråga till finansmarknadsministern: Om PTS kommer
              fram till att accessnätet bör behållas i statlig ägo, är då finansmarknadsminister
              Odell beredd att följa detta råd? Det är min fråga, herr talman.
            </seg>
            <seg n="05b0ed8f">
              Det finns faktiskt fortfarande anledning att behålla vissa företag
              i statlig ägo. Infrastruktur är en sådan sak. Vi vet att marknaden
              alltid bara kommer att göra det som är lönsamt. Det är därför
              vi från socialdemokratiskt håll har valt att säga att sjukvård
              och skolor ska bedrivas i offentlig ägo. Man ska inte kunna tjäna
              pengar på att människor har behov.
            </seg>
            <seg n="c7070141">
              När det gäller infrastruktur i form av bredband och accessnät
              vet vi att marknaden aldrig kommer att vara intresserad av att
              dra dessa nät överallt i Sverige. Det kommer bara att finnas där
              det är ekonomiskt lönsamt.
            </seg>
            <seg n="0315c6ba">
              Finansmarknadsminister Odell kanske kan svara på frågan: Om PTS
              kommer fram till att accessnätet bör behållas i statlig ägo, tänker
              du då följa det?
            </seg>
            <seg n="9c77df8b">
              Vad är det för tydligt adresserade frågor du kommer att skicka
              med till en eventuellt ny ägare i Telia Sonera? Det handlar om
              väl fungerande konkurrens och att frågor om rikets säkerhet ska
              vara analyserade. Vi hade hoppats att det skulle ske innan man
              lade fram en sådan proposition. Statsrådet tycker tydligen inte
              att det är riktigt lika viktigt som vi. Det är bara att beklaga
              än en gång.
            </seg>
          </u>
          <note type="speaker" n="f7da3463">
            Anf. 17 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-3" n="5fe21587">
            <seg n="dbc07e4f">
              Herr talman! Jag tror att jag föredrar att vänta tills Post-
              och telestyrelsen kommer med sitt förslag, Désirée Liljevall.
              Då har vi ju möjlighet att värdera de frågor som Désirée Liljevall
              tar upp.
            </seg>
            <seg n="35b2452e">
              Peter Jeppsson tycker att det är konstigt att jag inte delar
              Riksrevisionens syn. Att Riksrevisionens ordförande skulle ha
              riktat stark kritik är fullständigt fel. Det borde Thomas Östros
              känna till. Riksrevisionens ordförande har lika lite med denna
              fråga att göra som Hugo Chávez. Riksrevisionens styrelse kommer
              ju enbart in när det gäller rapporter som ska gå till riksdagen,
              inte frågor som gäller riksrevisorernas egna rapporter. Dem står
              de för själva.
            </seg>
            <seg n="0f83b243">
              Därför, Peter Jeppsson, anser jag att det är orimligt att ställa
              sig bakom den kritiken.
            </seg>
            <seg n="3cf54aff">
              Varför inte dra tillbaka, säger Börje Vestlund. Det är helt enkelt
              för att vi redan har ett bemyndigande. Det har Thomas Östros och
              hans regering gett oss. Vi har ett bemyndigande av denna kammare
              att sälja 100 procent. Det hade inte hjälpt om vi hade dragit
              tillbaka propositionen, Börje Vestlund. Det som gäller är att
              vi inte kommer att förändra vårt huvudägarskap förrän dessa frågor
              är utredda.
            </seg>
            <seg n="8984173d">
              Varför ska man se detta separat, frågade Eva-Lena Jansson. Det
              måste helt enkelt analyseras separat. Oberoende av ägarskap måste
              tillgången till accessnätet tryggas. Det gjorde inte den förra
              regeringen, därför gör vi det nu.
            </seg>
          </u>
          <note n="0c27cc45">
            Överläggningen var härmed avslutad.
          </note>
          <note n="2290c833">
            6 § Svar på interpellation 2006/07:545 om tvärstopp för nya hyreslägenheter
          </note>
          <note type="speaker" n="2ff4f8d4">
            Anf. 18 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-4" n="5fe21587">
            <seg n="16d2a0e0">
              Herr talman! Bosse Ringholm har frågat mig dels vilken bedömning
              jag gör av antalet nya påbörjade hyreslägenheter under året, i
              hela landet respektive i Helsingfors, dels om jag överväger några
              nya åtgärder för att stimulera byggandet av nya hyresbostäder,
              dels också om jag ser med oro på det skrala intresset för att
              bygga bostäder med hyresrätt samt vad jag i så fall avser att
              göra.
            </seg>
            <seg n="6d118d96">
              Det är intressant att Bosse Ringholm menar att det är indragningen
              av de statliga byggsubventionerna som är roten till de problem
              som han ser på bostadsmarknaden. Om det verkligen vore på det
              sättet kan man fråga sig varför den tidigare regeringen, i vilken
              Bosse Ringholm ingick, införde investeringsstöd som var tidsbegränsade
              och varför samma regering i den ekonomiska vårpropositionen förra
              året aviserade ett borttagande av räntebidragen med början under
              2008.
            </seg>
            <seg n="527be9a9">
              Nu delar jag dock inte riktigt den skräckvision som Bosse Ringholm
              gör sig till talesman för i sin interpellation. Påbörjandet av
              nya bostäder, särskilt hyresbostäder, har minskat under första
              kvartalet i år jämfört med samma kvartal förra året och med det
              sista kvartalet förra året. Detta är dock delvis en optisk villa
              som beror på att statistiken redovisas som den gör. En stor del
              av det minskade påbörjandet i år förklaras av att många byggen
              tidigarelades i syfte att maximera intäkterna från de statliga
              stödsystemen.
            </seg>
            <seg n="608b232c">
              Statistiska centralbyrån bedömer att ca 7 000 lägenheter, huvudsakligen
              i flerbostadshus, tidigarelades. Detta är också bra åskådningsexempel
              på hur subventioner styr byggandet, när det i stället borde vara
              konsumenternas efterfrågan som styr. Men att bostäder påbörjas
              tidigare innebär ju inte att de inte byggs alls, bara att verkligheten
              både kan belysas och förvrängas av statistik. Som en kontrast
              pekar Boverkets senaste prognos på att det i år kommer att påbörjas
              40 000 bostäder, inräknat de som tidigarelades, en siffra som
              myndigheten bedömer ökar till 41 500 bostäder under 2008. Statistiska
              centralbyråns sammanfattning efter att ha redovisat statistik
              över antal påbörjade lägenheter under årets första kvartal är:
              Oväntat liten minskning av antalet påbörjade bostäder.
            </seg>
            <seg n="0979c8ff">
              Några egna bedömningar avser jag dock inte att ge mig in på.
            </seg>
            <seg n="3fe6e0f3">
              Jag vill inte förneka att borttagandet av subventionerna på kort
              sikt kan påverka bostadsbyggandet. Detta är dock inget skäl att
              överväga nya subventioner, subventioner som alltså även den tidigare
              regeringen var på väg att avskaffa. Om byggandet av hyresbostäder
              ska ligga på en rimlig nivå krävs långsiktigt stabila och goda
              villkor och, inte minst, förutsebarhet. Sveriges Byggindustrier,
              en aktör som borde veta vad man talar om, delar regeringens uppfattning
              att subventionerna har haft en snedvridande effekt och styrt mot
              ett håll där de kanske inte gör den bästa ekonomiska nyttan.
            </seg>
            <seg n="f3d6d57a">
              Hyresrätten är en central upplåtelseform på den svenska bostadsmarknaden,
              både för boende i olika skeden av livet och som en förutsättning
              för en flexibel och fungerande arbetsmarknad. En fungerande hyresmarknad
              förutsätter dock att det finns företag som vill äga och förvalta
              hyresbostäder, och vi avser att verka för att det finns gynnsamma
              villkor för detta. Hur detta ska ske analyseras för närvarande
              inom Regeringskansliet.
            </seg>
            <seg n="c44478ae">
              Men bostadspolitiken handlar också om att skapa goda förutsättningar
              för individerna att efterfråga bostäder. Bostadsbyggandet påverkas,
              som Bosse Ringholm naturligtvis är väl medveten om, av andra faktorer,
              framför allt det allmänna ekonomiska läget, exempelvis ränteutvecklingen
              och hushållens ekonomi och köpkraft. Regeringens insatser för
              att få fler i arbete och att göra det lönsamt även för hushåll
              med lägre och medelinkomster att arbeta kommer naturligtvis också
              förbättra deras möjligheter att efterfråga en lämplig bostad på
              marknaden.
            </seg>
            <seg n="8603e437">
              För att underlätta för individer som har behov av stöd för att
              etablera sig på bostadsmarknaden har regeringen föreslagit att
              kommuner ska kunna lämna en hyresgaranti (prop. 2006/07:61 Vissa
              bostadspolitiska åtgärder ). I den ekonomiska vårpropositionen
              2007 (prop. 2006/07:100) föreslås också ett statligt bidrag till
              kommuner som ställer ut sådana hyresgarantier. För närvarande
              pågår också ett arbete i Regeringskansliet med att se över möjligheterna
              att underlätta för hushåll som är förstagångsköpare av en bostad
              eller egnahem. Ett sådant förslag har nyligen skickats ut på remiss.
            </seg>
            <seg n="03c8014d">
              Att utforma och sjösätta allt detta tar tid, men är betydligt
              mer angeläget och på sikt betydligt mer ändamålsenligt än subventioner
              riktade till nyproduktion.
            </seg>
            <seg n="df732628">
              Talmannen konstaterade att Bosse Ringholm, som framställt interpellationen,
              inte var närvarande i kammaren.
            </seg>
          </u>
          <note type="speaker" n="d2fe3511">
            Anf. 19 BÖRJE VESTLUND (s):
          </note>
          <u who="borje_vestlund_48292a" xml:id="i-5ad2b2293d285489-3" n="7e2e9e65">
            <seg n="cb7aae22">
              Herr talman! Jag tycker det är lite beklämmande att höra statsrådet
              bara berätta om Boverkets rapport i en del, när Boverket faktiskt
              också kommer fram till att man på sikt inte kommer att bygga så
              många bostäder.
            </seg>
            <seg n="99304452">
              Statsrådet kanske vet att jag ju har haft det trevliga nöjet
              att vara just bostadspolitiker i denna region, där man oftast
              förr eller senare hamnar i den bostadspolitiska diskussionen.
              Det är alltid på det sättet att det som den förra majoriteten
              planerade och beslutade om brukar den nya majoriteten kunna njuta
              frukterna av, oaktat om de är söta eller bittra, åtminstone ett
              par år efteråt. Så lång är planeringsprocessen när det gäller
              bostadspolitiken.
            </seg>
            <seg n="562a3272">
              Det är med förlov sagt så att jag tycker att det är med rättvisan
              på sin sida som Bosse Ringholm ställer sin interpellation om tvärstopp
              för nya hyreslägenheter.
            </seg>
            <seg n="8e4e9a45">
              Statsrådet påstår i sitt svar att det här bara var ett tillfälligt
              bidrag. Ja, men statsrådet glömmer ju en mycket viktig sak, och
              det vet han mycket väl om. Det här är bara munväder, i vanlig
              ordning, från statsrådet Odell. Detta gjordes i avvaktan på att
              man skulle få fram en bostadsfinansieringsproposition, som var
              på väg fram och som också skulle ha presenterats här till exempel
              nu under vårriksdagen, om det hade blivit en rödgrön regering.
              Detta vet ju också statsrådet Odell. Detta kan inte vara främmande.
              Man har helt enkelt låtit bli att lägga fram den. Den var väldigt
              långt framme. Därför var den subventionen också tillfällig, i
              avvaktan på en mer långsiktig lösning på det här.
            </seg>
            <seg n="e15e9d84">
              Sedan tar statsrådet upp det här fantastiska att kommunerna ska
              kunna vara garanter för att man ska kunna betala hyra. Ja, det
              kanske kan vara en bra bostadspolitisk lösning vad vet jag men
              problemet är ju följande, och det är ju det som den här interpellationen
              berör: Det handlar ju om hur det blir om man inte har några bostäder
              att kunna efterfråga och kunna hyra, hur ska man då kunna få någon
              garanti för att kunna betala en hyra? Det är ju det här som är
              problemet i detta sammanhang.
            </seg>
            <seg n="1d03ad4f">
              Jag har sett bostadsmarknaden nu ett antal år. För några år sedan
              satt vi och diskuterade hur man skulle göra med den tvådelade
              bostadsmarknad man hade i Sverige. Den ena delen utgjordes av
              vissa kommuner i vissa landsändar, där man var tvungen att riva
              hyresfastigheter, helt enkelt därför att de stod tomma, och den
              andra delen utgjordes av storstäderna, där man hade så stor brist
              på lägenheter att man hade långa köer till bostadsförmedlingen.
            </seg>
            <seg n="e7dade01">
              Låt mig också säga att det som är glädjande i dag är att man
              återigen, framför allt i Storstockholm, har fått förtroende för
              bostadsförmedlingen. Det är fler människor som står i bostadsförmedlingens
              kö i dag, och det är också fler som får bostäder i bostadsförmedlingens
              kö. Så har det inte alltid varit i de här sammanhangen, herr talman.
              Det har oftare varit så att man inte har haft särskilt stort förtroende
              för bostadsförmedlingen. I dag vet man att står man i kö så får
              man också en bostad. Därför har man också en ganska lång kö.
            </seg>
            <seg n="d6bf35ad">
              Frågan återstår fortfarande: Varför vill man inte stimulera byggande
              på sikt? Prata nu inte om ett år. Prata inte om två år. Prata
              om tre år, för det är de bostäder som kommer att vara byggda då
              som man i dag planerar för.
            </seg>
          </u>
          <note type="speaker" n="39e7d286">
            Anf. 20 ANTI AVSAN (m):
          </note>
          <u who="anti_avsan_b6bfe8" xml:id="i-f80479275b4c27f8-0" n="a8062faf">
            <seg n="194d3504">
              Herr talman! Bosse Ringholms interpellation inleds med påståendet
              att regeringens nya bostadspolitik uppenbarligen har havererat,
              redan efter ett kvartal. Vad som utgör grunden för det påståendet
              är lite svårt att förstå, inte minst om man tittar i Boverkets
              indikatorer för maj 2007. På första sidan i den publikationen
              står huvudrubriken Bostadsbyggande i hög takt. Tittar man lite
              längre ned på samma sida ser man underrubriken Många hyresrätter
              första kvartalet. Läser man vidare under den rubriken ser man
              att bostadsbyggandet under nästa år förväntas nå de högsta nivåerna
              under 16 år, trots att räntebidragssystemet fasas ut och trots
              att den tidigare socialdemokratiska regeringen inte förlängde
              de tidsbegränsade särskilda bostadssubventionerna.
            </seg>
            <seg n="92ad0880">
              Boverkets prognos är att det påbörjas 40 000 bostäder i år, om
              man räknar in de bottenplattor som på mer formella grunder göts
              under slutet av förra året. Nästa år, 2008, påbörjas 41 500 bostäder,
              vilket utgör 2 procent mer än vad som rent faktiskt påbörjades
              under 2006. Prognoserna för 2008 talar om det största antalet
              påbörjade bostäder sedan 1991.
            </seg>
            <seg n="f635e592">
              När det sedan gäller frågan om hyreslägenheter bör framhållas
              att två tredjedelar av alla bostäder som byggdes i flerbostadshus
              under första kvartalet 2007 var hyreslägenheter. Vidare bör framhållas
              att kommunernas bedömningar i årets hyresmarknadsenkät tyder på
              att bostadsbyggandet ökar. Även byggföretagen tror enligt Konjunkturinstitutets
              aprilmätning på oförändrat eller ökat byggande. Siffrorna är 71
              procent för oförändrat byggande och 29 procent för ökat byggande.
              Märk väl: Inget av dessa företag tror på minskat byggande.
            </seg>
            <seg n="dfae53a7">
              Vad beträffar Helsingfors, och mer konkret de allmännyttiga bostadsbolagen,
              gjorde Svenska Bostäder 13 bottenplattor under december månad
              2006, vilket motsvarar omkring 1 000 hyreslägenheter. Utöver dessa
              1 000 hyreslägenheter har Svenska Bostäder enligt dagsfärska siffror
              för avsikt att bygga ytterligare 748 hyreslägenheter under 2007.
              Familjebostäder har planerat för att bygga 109 hyreslägenheter
              och Helsingforsshem har också för avsikt att bygga hyreslägenheter,
              närmare bestämt 365 stycken.
            </seg>
            <seg n="957995ad">
              Herr talman! Det har definitivt inte skett något tvärstopp i
              byggandet i sig och inte heller i byggandet av hyreslägenheter.
              Tvärtom tycks långsiktiga och stabila villkor på bostadsmarknaden
              tas emot positivt. Nej, regeringens nya bostadspolitik har inte
              havererat. Det verkar mer som om Bosse Ringholm inte har koll
              på siffrorna.
            </seg>
          </u>
          <note type="speaker" n="98cb97ff">
            Anf. 21 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-5" n="5fe21587">
            <seg n="95493998">
              Herr talman! Börje Vestlund har varit bostadspolitiker i regionen.
              När han slutade stod 191 000 människor i bostadskö. Detta tolkar
              denne socialdemokratiske bostadspolitiker som att de fått ett
              ökat förtroende för bostadsförmedlingen. Det är bland det mest
              fantastiska jag hört i denna kammare. Vi har 191 000 människor
              i bostadskö. Bra, äntligen börjar vi få upp förtroendet för bostadsförmedlingen!
            </seg>
            <seg n="be66d9cb">
              Sanningen är ju att er bostadspolitik totalt har havererat. Nu
              har vi lagt om den, och vi ser att det byggs mer än på sexton
              år. Då börjar Bosse Ringholm tala om tvärstopp. Nu kan vi analysera
              siffrorna på olika sätt. Det har varit olika ingångar som jag
              tycker varit belysande och bra.
            </seg>
            <seg n="1e4c06ed">
              Men man kan också se på det på ett annat sätt. Om vi tittar på
              Helsingfors ser vi att marknaden är extremt överhettad. Priserna
              stiger snabbt, och det av olika anledningar. När det gäller nyproduktionen
              beror det framför allt på att vi har en sådan brist på arbetskraft.
              70 procent av byggföretagen säger att de inte får tag på byggarbetare
              med den kompetens som efterfrågas för detta. På grund av de produktionssubventioner
              som inte längre finns läggs givetvis också en del projekt i malpåse.
            </seg>
            <seg n="4a3c293e">
              Låt oss se utanför Storstockholm. Låt oss se på Storgöteborg
              och Stormalmö. Det visar sig att byggandet där ökar, och 50 procent
              av flerbostadsproduktionen är hyresrätter. Vi ser samma mönster
              även i flera andra kommuner. Dessutom är en stor del av bostadsbeståndet
              just hyresrätter. 71 procent av flerbostadsbeståndet är hyresrätter.
              Det finns 1,7 miljoner hyresrätter i Sverige, och fler blir det
              trots att en del ombildas.
            </seg>
            <seg n="60ffa113">
              Det är också viktigt att vi får hyresrättsmarknaden att fungera
              på ett bättre sätt att vi kommer till rätta med svarthandeln,
              att vi får bättre fungerande möjligheter att få tag på hyresrätter.
              Det visar sig att Börje Vestlunds parti i Sabos styrelse har ungefär
              samma hållning som regeringen, och jag hoppas att bostadsmarknadens
              parter försöker hitta ett system som ger en bättre fungerande
              hyresmarknad.
            </seg>
          </u>
          <note type="speaker" n="76de01e6">
            Anf. 22 BÖRJE VESTLUND (s):
          </note>
          <u who="borje_vestlund_48292a" xml:id="i-5ad2b2293d285489-4" n="7e2e9e65">
            <seg n="5f9a7fbf">
              Herr talman! Jag brukar säga att jag känner mig hemma när jag
              kommer till de bostadspolitiska debatterna. Jag hoppar in i dem
              ibland, och det är alltid lika trevligt.
            </seg>
            <seg n="8073366f">
              Låt mig till att börja med säga att när jag går runt i Helsingfors
              och tittar, till exempel nu när jag själv kommer att byta bostad,
              ser jag att nyproduktionen består av sådant som jag var med och
              fattade beslut om. Då har jag ändå suttit i denna kammare och
              inte haft ett dugg med Helsingforss bostadsproduktion att göra
              på fem år. Det är de hus som nu börjar färdigställas.
            </seg>
            <seg n="1fa2918a">
              Det intressanta är, Anti Avsan, att vi inte kan säga att det
              som i dag byggs är sådant som denna regering kan ta åt sig äran
              av. Däremot kan man säga att det kommer att visa sig om ett par
              år. Det är just det som är det intressanta. Man måste också titta
              på siffrorna lite längre fram. Vi tillförde nämligen mycket stimulans
              under den senaste mandatperioden.
            </seg>
            <seg n="c36a9e91">
              Jag kan vara kritisk mot den socialdemokratiska bostadspolitik
              som fördes för några år sedan, men under den senaste mandatperioden
              tillförde vi mycket stimulans. En bostadsfinansieringsproposition
              var på gång, och den skulle också lösa en del av problemen och
              svara mot den kritik som fanns från såväl de privata fastighetsägarna
              som allmännyttan.
            </seg>
            <seg n="e3d62214">
              Jag vågar påstå att anledningen till att den borgerliga majoriteten
              i Helsingfors förlorade 2002 mycket berodde på dess bostadspolitik.
              Det byggdes ingenting. Man sålde bara ut hyresrätter. Jag tror
              att det skulle gett en mycket dålig bild om man gjort samma sak
              nu. Det skulle ha sett mycket underligt ut, Anti Avsan, om man
              dragit tillbaka de redan planerade bostadsprojekten. Det har man
              alltså inte gjort.
            </seg>
            <seg n="e07af37a">
              Man måste också titta på annat än bara Boverket. Fastighetsägarna
              gör i dag bedömningen att man kommer att se en minskning av antalet
              uppförda hyresrätter. Det är lite svårt att förstå varifrån glädjen
              kommer över att det byggs så många hyresrätter tack vare den borgerliga
              regeringens politik, detta med tanke på att man inte deltagit
              i den bostadspolitiska diskussionen särskilt länge. Jag trodde,
              ärligt talat, att statsrådet Odell med sin långa erfarenhet hade
              gjort det tidigare.
            </seg>
          </u>
          <note type="speaker" n="c218fcae">
            Anf. 23 ANTI AVSAN (m):
          </note>
          <u who="anti_avsan_b6bfe8" xml:id="i-f80479275b4c27f8-1" n="a8062faf">
            <seg n="484ab6a4">
              Herr talman! Börje Vestlund säger att han varit aktiv i bostadspolitiken.
              Det har jag också varit. Jag har återupptagit den aktiviteten
              under den här mandatperioden. Jag sysslade med det för ett tiotal
              år sedan och är förhållandevis väl insatt i alla de diskussioner
              som förekommit i denna region eftersom jag i grunden är politiker
              från en Helsingforsskommun.
            </seg>
            <seg n="1c011ad8">
              För att kunna åstadkomma produktion av bostäder i största allmänhet
              är det naturligtvis viktigt att det finns en planberedskap. Det
              är något som denna regering tagit tag i, och man tittar nu på
              förutsättningarna för att kunna bedriva samhällsplanering på ett
              rimligt sätt. Det gjordes tidigare en utredning som gällde PBL,
              och den kommer att följas upp under den här mandatperioden. Det
              är alltid så att det tar viss tid, självklart, men det viktiga
              är att det produceras bostäder. Om man producerar småhus och bostadsrätter
              är det antagligen för att det finns ett behov av den typen av
              bostäder. Det i sin tur innebär att hyresrätter frigörs. Även
              hyresrätter kommer att produceras.
            </seg>
            <seg n="8f895193">
              När det gäller planeringshorisonten och Konjunkturinstitutets
              aprilmätning kan jag inte se att det finns någon bortre horisont.
              Man har frågat byggföretagen vad de tror om byggandet, och bedömningen
              är att 71 procent tror på oförändrat och 29 procent på ökat byggande.
              Där finns ingen tidsbegränsning.
            </seg>
            <seg n="ee6ae59e">
              Att i nuvarande marknadssituation stimulera, vilket är Socialdemokraternas
              politik, kan inte vara annat än fel även för en tidigare finansminister.
            </seg>
          </u>
          <note type="speaker" n="8845b745">
            Anf. 24 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-6" n="5fe21587">
            <seg n="b5d567b5">
              Herr talman! Jag vill gratulera Börje Vestlund till kloka beslut
              som han varit med om att fatta. Det är jättebra.
            </seg>
            <seg n="1e97ee23">
              Det är svårt att se in i framtiden. De närmaste åren ser bra
              ut, vilket beror på att vi har en oerhört stark ekonomisk utveckling
              över huvud taget i Sverige och i vår omvärld. Det gör att hushållen
              efterfrågar, och det byggs. Den makroekonomiska utvecklingen är
              mycket mer styrande för bostadsproduktionen än vad exempelvis
              subventionerna någonsin varit.
            </seg>
            <seg n="ef09b34b">
              Det är också bra att det inte enbart byggs hyresrätter. Nu byggs
              i stället så att vi får ett bredare utbud. Det gör att folk flyttar
              ut ur mindre hyresrätter och in i större. Därmed blir dessa mindre
              och billigare hyresrätter lediga för dem som inte har råd att
              efterfråga nyproducerade lägenheter.
            </seg>
          </u>
          <note n="0c27cc45">
            Överläggningen var härmed avslutad.
          </note>
          <note n="74a83708">
            7 § Svar på interpellation 2006/07:550 om trovärdighet i utnämningspolitiken
          </note>
          <note type="speaker" n="8d47eca9">
            Anf. 25 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-7" n="5fe21587">
            <seg n="f2d77187">
              Herr talman! Peter Hultqvist har frågat mig om jag avser att
              vidta några åtgärder som skapar trovärdighet åt utfästelserna
              i regeringsförklaringen från den 6 oktober 2006.
            </seg>
            <seg n="0261becf">
              Svaret på frågan är enkelt. Ja, vi kommer att fortsätta att reformera
              utnämningspolitiken i riktning mot en mer öppen, förutsägbar och
              transparent process.
            </seg>
            <seg n="2620db1a">
              Peter Hultqvist har i sin interpellation listat ett antal personer
              som fått anställning eller uppdrag av den här regeringen. Insinuationen
              ligger i att dessa inte skulle ha andra kvalifikationer än koppling
              till alliansen. Jag noterar att han helt bortser från personer
              med koppling till den tidigare regeringen vilka också fått uppdrag
              eller anställning av den här regeringen. Det finns sålunda till
              exempel socialdemokrater som utsetts till ordförande på högskolor,
              myndighetschefer och särskilda utredare.
            </seg>
            <seg n="427a424c">
              Om det är det faktum att den här regeringen över huvud taget
              bedömt personer med en politisk bakgrund som lämpliga för olika
              uppdrag i statens tjänst som upprör Peter Hultqvist hade det varit
              klädsamt om exemplen plockats ur en något större krets.
            </seg>
            <seg n="1fb547d0">
              Hultqvist beskriver historien som att vi skulle ha aviserat stopp
              för det han kallar politiska utnämningar. Jag förmodar att han
              menar utnämningar av personer med politisk bakgrund. Regeringsbeslut
              torde väl av de flesta kategoriseras som politiska per definition.
            </seg>
            <seg n="8c1651fc">
              Det jag kommer att koncentrera mitt resonemang till i den här
              interpellationsdebatten avser rekryteringen av myndighetschefer,
              detta mot bakgrund av att frågor avseende chefsförsörjning i staten
              ingår i mitt direkta ansvarsområde.
            </seg>
            <seg n="fe2a8d00">
              Min vision av den fortsatta reformerade utnämningspolitiken är
              att vi ska lyckas attrahera de absolut bäst lämpade personerna
              till varje uppkommen vakans i de statliga myndighetschefsleden.
              Hur åstadkommer vi då detta?
            </seg>
            <seg n="d19b7c23">
              Ja, för min del är det självklart att vi inte kan ha en ordning
              där statsministern efter eget bevåg och utan några som helst möjligheter
              till insyn själv kan bestämma vilka kvaliteter som ska ligga till
              grund för olika chefsrekryteringar.
            </seg>
            <seg n="06d1b884">
              Att förre statsministern Göran Persson hade ett avgörande inflytande
              över utnämningsmakten ansåg vi i den dåvarande oppositionen vara
              väl belagt. Vi såg i fjol att det av regeringens chefspolicy framgick
              att statsministern har en särskilt viktig roll att spela vid utnämningen
              av högre tjänster. Det såg vi som grundlagsvidrigt.
            </seg>
            <seg n="dfaceb9b">
              Göran Persson har inte heller i samband med utfrågningar i konstitutionsutskottet
              velat beskriva hur utnämningarna går till med mer än att det på
              grund av det egna partiets storlek och dominans kan finnas fler
              lämpliga kandidater med socialdemokratisk bakgrund. Övervikten
              för socialdemokrater på höga poster kunde, enligt Persson, också
              bero på att moderater i stället söker sig till näringslivet.
            </seg>
            <seg n="dea6b15a">
              Jag har inga som helst problem med det faktum att befintliga
              och framtida myndighetschefer under delar av sitt yrkesliv också
              varit politiskt aktiva. En politisk bakgrund kan, precis som en
              bakgrund i det privata näringslivet eller den offentliga sektorn,
              mycket väl vara meriterande vid en chefsrekrytering. Men det är
              ju inte det som är poängen.
            </seg>
            <seg n="312b712f">
              Nej, vad jag, och regeringen i övrigt, inte ställer upp på är
              att utnämningsmakten utövas på ett sätt som gör att den koncentreras
              kring en person och att den därmed görs fri från insyn och i förlängningen
              blir oförutsägbar.
            </seg>
            <seg n="00fbc91b">
              Regeringens ambition är att hitta de i varje enskilt fall absolut
              bäst lämpade personerna. Vi vill ha god balans mellan könen och
              en etnisk mångfald också bland ämbetsmännen. Vi vill ha personer
              som vi kan ha förtroende för i den bemärkelsen att de lojalt utför
              sina ämbetsmannauppgifter även om de privat sympatiserar med andra
              partier än de som företräds i regeringskretsen. Samtidigt är vi
              av uppfattningen att det därtill måste läggas komponenter som
              består i en utgångspunkt att allmänheten måste tillförsäkras en
              rimlig grad av förtroende för att rekryteringen av myndighetschefer
              sker på ett sätt som motsvarar regeringsformens krav på förtjänst
              och skicklighet.
            </seg>
            <seg n="1f712f8f">
              Vi har infört en ordning som innebär att kravprofiler numera
              regelmässigt görs tillgängliga för omvärlden i samband med att
              regeringen anställer en myndighetschef. Det innebär också att
              omvärlden i efterhand faktiskt kan värdera de krav som regeringen
              ställt upp inför en rekrytering, men också pröva om den individ
              som anställts motsvarar de ställda kraven.
            </seg>
            <seg n="25423cb2">
              Vi har också prövat att annonsera efter myndighetschefer i två
              fall. En ny universitetskansler och en ny chef för Konsumentverket
              har nyligen anställts.
            </seg>
            <seg n="dfd091c3">
              Jag tycker att det är en utmärkt idé att genom annonsering tillkännage
              för omvärlden att regeringen avser att rekrytera nya chefer, men
              inser också att det faktiskt för vissa personer kan vara en avhållande
              faktor att den nya anställningen ska sökas i full öppenhet. Jag
              tillstår att detta är ett dilemma. Det är naturligt att en hög
              befattningshavare inte gärna offentliggör att han eller hon söker
              ett annat jobb. Det betyder att jag tror att regeringen också
              måste ha möjlighet att även via andra kanaler än genom annonsering
              hitta de starka krafter som behövs för att föra den statliga förvaltningen
              framåt i de utmaningar som 2000-talet medför.
            </seg>
            <seg n="ea5bb6d2">
              Jag kan avslutningsvis, herr talman, försäkra Peter Hultqvist
              att mitt arbete oförtrutet kommer att fortgå i syfte att åstadkomma
              en fortsatt utveckling av utnämningspolitiken med målet att densamma
              ska präglas av förutsägbarhet, spårbarhet och öppenhet.
            </seg>
          </u>
          <note type="speaker" n="8e4603da">
            Anf. 26 PETER HULTQVIST (s):
          </note>
          <u who="peter_hultqvist_c9866b" xml:id="i-876630bf068f05b7-0" n="5486b809" next="i-aa027dcd2088e67c-0">
            <seg n="c7167aa9">
              Herr talman! Jag tackar statsrådet för svaret.
            </seg>
          </u>
          <note n="c0ac442a">
            Var det rätt att utse Per Unckel till landshövding i Helsingfors?
            Var det rätt att utse Olof Ehrenkrona till ambassadör för globaliseringsfrågor?
            Var det rätt att utse Jonas Hafström till ambassadör i Washington?
          </note>
          <u who="peter_hultqvist_c9866b" xml:id="i-aa027dcd2088e67c-0" n="5486b809" prev="i-876630bf068f05b7-0">
            <seg n="f1bea360">
              Ska man gå på vad alliansen sagt före valet är det intressant
              att notera att tjänsterna inte har utannonserats. Det skulle vara
              intressant att se den offentligt redovisade värderingen, exempelvis
              av anställningen av Per Unckel. Finns det andra meriter i botten
              än de politiska och eventuell närhet till gamla samarbeten med
              ledande regeringsföreträdare?
            </seg>
            <seg n="b970fd0a">
              Var det så att Carl Bildts nära band till Jonas Hafström avgjorde
              att han blev ambassadör i Washington? Jag säger inte att Hafström
              inte är en kompetent diplomat, men var det inte slutligen de personliga
              banden som ändå var det avgörande?
            </seg>
            <seg n="3989aba7">
              Vilka särskilda meriter var det som gjorde att Anna Grönlund
              Krantz efterträdde Banverkets chef Bo Bylund som ordförande för
              Botniabanan? Kan politisk bakgrund ha spelat in, trots att det
              hela är ett byggprojekt?
            </seg>
            <seg n="981d10c0">
              Visst, Odell, ni har utsett en och annan socialdemokrat. Ni har
              till och med låtit en lång rad myndighetschefer med socialdemokratisk
              bakgrund fortsätta på sina gamla positioner. Är inte det en bekräftelse
              på att detta är kompetenta personer, på att högeralliansens kritik
              i valrörelsen var överdriven? Jag anser att det är på det sättet.
            </seg>
            <seg n="0c7d5985">
              Jag har aldrig påstått att det är fel att utnämna politiker.
              Jag har aldrig krävt att utannonsering ska ske av alla tjänster.
              Men jag anser att er kampanj var ohederlig. Ni har försökt måla
              upp en bild av att kompetens får stå tillbaka för partibok. Nu
              sitter ni själva vid makten. De gamla cheferna sitter kvar och
              partipolitiska meriter kan spåras i utnämningarna.
            </seg>
            <seg n="5dbea97d">
              En av de första saker som hände var utnämningen av Per Unckel.
              Jag riktar definitivt ingen kritik mot honom som person. Han gör
              ett utmärkt jobb som landshövding i Helsingfors. Men ni kan inte
              tala trovärdigt om att borgerlig partibok i det sammanhanget inte
              hade betydelse. Unckel har som bekant en mycket grundlig moderat
              bakgrund.
            </seg>
            <seg n="6eec1470">
              En annan utnämning i inledningsskedet var Carl Cederschiöld,
              som skulle syssla med trafikfrågor i Helsingfors. Också Cederschiöld
              har en gedigen moderat bakgrund. Jag tror att han gör ett bra
              jobb, men varför var det viktigt att ha just en moderat och just
              Cederschiöld på den posten?
            </seg>
            <seg n="85f7bd96">
              En annan fråga som sätter ert agerande i blixtbelysning är varför
              ni sparkade Jörgen Andersson som ordförande i Öresundskonsortiet.
              Han har socialdemokratisk bakgrund som bland annat kommunalråd
              och minister. Jag har aldrig hört talas om någon kritik mot honom.
              Om sådan finns kan ministern gärna redovisa den här och nu. Han
              ersattes av den borgerliga politikern Karin Starrin. Fanns det
              något annat än partipolitisk bakgrund som spelade in? Det skulle
              vara intressant att veta och höra i sammanhanget.
            </seg>
            <seg n="ec6e705a">
              Du talade om att Göran Persson styrde hela utnämningspolitiken
              under s-regeringen. Vad vet du egentligen om det mer än allmänna
              påståenden, spekulationer och egna slutsatser?
            </seg>
            <seg n="554e2815">
              Jag talade så sent som för tio minuter sedan med en före detta
              minister som berättade att man anlitade rekryteringsföretag och
              i olika sammanhang tog in expertis för att leta olika kandidater.
              Varje minister var ansvarig för beredningsprocessen, och det var
              slutligen ett kollektivt beslut.
            </seg>
            <seg n="ea79b268">
              Jag tycker att det är bra att Odell gör en nyansering i sitt
              svar att det kan vara meriterande med politisk bakgrund vid chefsrekrytering.
              Det visar också att de hårda ord ni yttrade i valrörelsen inte
              var någon hederlig kampanj.
            </seg>
            <seg n="57d37d2e">
              Hur har du det med Unckel, Hafström, Starrin och Ehrencrona,
              Odell? Var det annat än partimeriter och gamla personliga relationer
              som avgjorde. Jag tycker att du måste redovisa lite för att man
              ska kunna bedöma din eventuella trovärdighet.
            </seg>
          </u>
          <note type="speaker" n="b4a98c88">
            Anf. 27 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-18cb0ccc9bcb2c45-0" n="8eddf298">
            <seg n="9710c663">
              Herr talman! Det är alltid intressant att diskutera och debattera
              utnämningspolitiken. När jag var ute i valrörelsen träffade jag
              alltför många som tagit till sig och dessvärre trodde på den bild
              som alliansen hade målat om hur utnämningspolitiken gick till
              och påstod att vi som socialdemokrater inte var trovärdiga.
            </seg>
            <seg n="098585e1">
              Jag hade en hel del diskussioner människor emellan om detta.
              Det gör mig därför oerhört bedrövad, och jag anser att det är
              väldigt allvarligt, när jag hör Mats Odells svar till Peter Hultqvist:
              Att förre statsministern Göran Persson hade ett avgörande inflytande
              över utnämningsmakten ansåg vi i den dåvarande oppositionen vara
              väl belagt. Det handlar om att till Sveriges riksdag skriva ett
              svar som bygger på hörsägen och spekulation. Det upplever jag
              som oerhört allvarligt.
            </seg>
            <seg n="90a21cb7">
              Jag ska gå vidare till det som handlar om utnämningspolitiken
              som jag upplever handlar om trovärdighet. Det är en sak att använda
              ord och en annan sak att gå till handling. Jag som kommer från
              Kronobergs län kan känna: Har vi kommit i kläm någonstans i det
              nya sättet att arbeta med att rekrytera myndighetschefer?
            </seg>
            <seg n="1cfd8f48">
              Vår förre landshövding Lagrell lämnade sitt uppdrag år 2006 mellan
              jul och nyår. Vi har fortfarande inte sett någon ny landshövding
              i Kronobergs län. Det har gått sex månader. Har ministern på något
              sätt glömt bort lilla Kronoberg i det perspektivet?
            </seg>
            <seg n="9abfc62e">
              Man har faktiskt utsett en landshövding i Helsingfors. Det kan
              väl ändå inte i den utnämningspolitik som man bedriver vara skillnad
              på ett län och ett annat län. Det är lika viktigt att vi tillsätter
              myndighetschefer utifrån där de ska finnas.
            </seg>
            <seg n="fabd423f">
              Det skulle vara bra att gå från ord till handling i utnämningspolitiken.
              Min fråga till ministern är: Behandlar vi alla län lika och utser
              landshövdingar i samma snabba takt som vi gör i Helsingfors?
            </seg>
          </u>
          <note type="speaker" n="462fcf72">
            Anf. 28 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-8" n="5fe21587">
            <seg n="e312354f">
              Herr talman! Vi lägger nu om utnämningspolitiken från det som
              har varit det kan beskrivas på olika sätt till en ny utnämningspolitik
              som präglas av största möjliga öppenhet och transparens, förutsägbarhet
              och spårbarhet. Man ska i efterhand kunna analysera vad som har
              legat till grund för de utnämningar som har gjorts.
            </seg>
            <seg n="dfd32b49">
              Vi har en försöksverksamhet där för första gången i svensk historia
              två generaldirektörstjänster har utannonserats. De har nu tillsatts.
              I det ena fallet var det fler sökande än i det andra. Jag tror
              det är lättare att i den akademiska världen hitta personer som
              är beredda att öppet söka en tjänst.
            </seg>
            <seg n="5dcf9d20">
              Det krävdes i praktiken rektorskompetens på högskolenivå. Där
              är det ganska naturligt att man söker tjänster inom den offentliga
              sektorn. Däremot räcker det med att man kommer till Konsumentverket
              för att se att det är en svårare sak att hitta kandidater som
              är beredda att skylta med att man faktiskt söker ett nytt jobb.
              Vi utvärderar detta. Jag kan berätta för Peter Hultqvist att vi
              kommer att annonsera ytterligare tjänster under försöksverksamheten.
            </seg>
            <seg n="32a2b096">
              Det är en ganska självklar sak när man ändrar ett sådant system
              att det är viktigt att det görs på ett bra och rätt sätt. Varför
              har man så bråttom? Det har frågats tidigare här. Det är nog så
              att eftertänksamhet när det handlar om sekretessfrågor och annat
              är väldigt viktigt.
            </seg>
            <seg n="337e66ab">
              Vi har också en fråga som Carina Adolfsson Elgestam tar upp.
              Hon undrar om det är hörsägen att Göran Persson skulle ha ett
              stort inflytande. Nej, det är det inte. Det är den skrivna chefspolicy
              som finns. Den förra regeringens skrivna chefspolicy är fullt
              tillgänglig. Den är alldeles offentlig och kan när som helst betraktas.
            </seg>
            <seg n="73e52afb">
              Så kommer vi till frågan om Kronoberg. Det är alldeles rätt att
              vi där har en vakans på en landshövdingepost. Vad beror det på?
              Det beror på att vi har upprättat en kravprofil för Kronobergs
              län för vad tror vi är en lämplig profil på en landshövding för
              detta fina län som präglas av de areella näringarna där skogen
              spelar väldigt stor roll. Vi har ett näringsliv som också efterfrågar
              en aktiv landshövding.
            </seg>
            <seg n="44e88add">
              Jag har arbetat med den frågan. Jag har tillfrågat ett antal
              personer. Det kommer att bli en landshövding. Det kan Carina Adolfsson
              Elgestam vara helt övertygad om. Jag hoppas att vi så fort som
              möjligt kan ha en person på det vackra residenset i Växjö.
            </seg>
            <seg n="edf216a5">
              Jag kan säga följande till Peter Hultqvist. Från den 1 december
              förra året upprättade vi kravprofiler. De som har utsetts sedan
              dess är Erna Zelmin, generaldirektör för Rättsmedicinalverket,
              Mats Dillén, generaldirektör för Konjunkturinstitutet, Karin Apelman,
              generaldirektör för Exportkreditnämnden och Kent Wiberg, direktör
              för Statens musiksamlingar. Vi har också utsett Maria Norrfalk
              till landshövding i Dalarnas län, något som borde glädja också
              Peter Hultqvist. Vi har utsett Rolf Annerberg som generaldirektör
              för Forskningsrådet för miljö, areella näringar och samhällsbyggande.
              Vi har utsett Ursula Hass till rektor för Blekinge Tekniska Högskola,
              Anders Flodström till universitetskansler, Dan Eliasson till generaldirektör
              för Migrationsverket, Anders Danielsson till generaldirektör för
              Säkerhetspolisen och Gunnar Larsson till generaldirektör för Konsumentverket.
              Det är de utnämningar som vi har haft ansvar för så här långt.
            </seg>
          </u>
          <note type="speaker" n="6ed7c0b1">
            Anf. 29 PETER HULTQVIST (s):
          </note>
          <u who="peter_hultqvist_c9866b" xml:id="i-924c9e0aa479e894-0" n="5486b809">
            <seg n="018d354e">
              Herr talman! Det var intressant att ministern inte med ett ord
              berörde bevekelsegrunden när det gällde Unckel, Hafström, Ehrencrona
              och Starrin. Vad var det som avgjorde? Var det partipolitiska
              meriter? Var det personliga relationer? Någon klarhet om varför
              Jörgen Andersson sparkades gavs inte heller. Ligger det någonting
              i det du själv säger: Vi ville utse folk som vi kände förtroende
              för? Vilka var motiven i dessa hanteringar som jag tycker bär
              en mycket tydlig politisk prägel?
            </seg>
            <seg n="77bc212a">
              Det låg en hel del av hyckleri bakom den verkliga botten i kampanjen
              mot de socialdemokratiska utnämningarna. Ni kritiserar oss, gör
              lite kosmetiska förändringar och utser ett pärlband av borgerliga
              politiker. Odell har i svaret till mig understrukit att han förstår
              att regeringen också via andra kanaler än annonsering måste hitta
              de starka krafter som krävs för att föra den statliga förvaltningen
              framåt.
            </seg>
            <seg n="250498a5">
              Det är bra, Odell, att du har kommit till den punkten. Det är
              en anpassning till realiteterna. Samtidigt skryter du över att
              ni har utannonserat två tjänster, en som universitetskansler och
              en som chef för Konsumentverket. Det är två utannonseringar. Sedan
              hade vi Statens musiksamlingar, landshövding i Dalarna, Forskningsrådet,
              Migrationsverket, Säpo, Exportkreditnämnden, Konjunkturinstitutet,
              flera ambassadörer och Statens kulturråd där det tillsatts chefer
              där man icke har utannonserat.
            </seg>
            <seg n="7a5cc38c">
              Jag tycker att det i Odells svar och resonemang ligger ett backande
              steg för steg och en sorts anpassning till realiteterna. Om man
              ska tro lördagsintervjun i radions Ekot verkar det som att Odell
              saknar inflytande på UD. Det verkar också vara så att statsministern
              saknar inflytande. Det omhuldas av något slags egen tradition.
            </seg>
            <seg n="b7ddb9d5">
              Men fattas det inte regeringsbeslut om vilka som ska bli ambassadörer?
              Då blir det också intressant att fråga vilken roll som Reinfeldt
              spelar i detta sammanhang. Har han ett intresse för dessa frågor?
              Har inte han också ett avgörande ansvar för utnämningarna precis
              som Göran Persson hade, eller är han i praktiken ett rundningsmärke
              i dessa sammanhang?
            </seg>
            <seg n="0840af30">
              I mitt förra inlägg talade jag om expertis och rekryteringsföretag,
              att varje minister var ansvarig och att det var ett kollektivt
              beslut. Detta var inte så enkelt som du vill göra gällande, nämligen
              att Göran Persson satt och fipplade på sitt tjänsterum med egna
              listor. Man hade betydligt djupare och grundligare processer.
            </seg>
            <seg n="9c57ad48">
              Och om det var något fel på kompetensen på dem som tillsattes
              borde du ha tagit initiativ till att avskeda dessa personer i
              dag om det hade funnits någon konsekvens i det som du säger.
            </seg>
            <seg n="0c20f80d">
              Det kanske så småningom är dags för Socialdemokraterna också
              att göra en rapport om utnämningspolitiken. Så här inledningsvis
              tycker jag att det finns ett visst underlag att bygga på. Unckel,
              Hafström, Ehrenkrona och Starrin skulle kunna vara inledande huvudnummer.
              Sedan har vi namn som Maria Leissner, Carl B Hamilton, Lena Furmark
              Löfgren, Johan Gernandt, Lars Otterbeck, Cecilia Wikström, Bengt
              Westerberg, Chris Heister, Anders Ahlgren, Birgit Friggebo och
              Stefan Attefall. Det är några politiker med en stabil borgerlig
              bakgrund som nu har fått olika styrelseposter. Inte ett ont ord
              om dessa personer från min sida. Men jag bara noterar sakförhållanden.
            </seg>
            <seg n="5d434f8c">
              Det som jag vill komma till är att ni inte ska komma och påstå
              att ni står för någonting som är särskilt nytt. Ni gör en del
              förändringar. Okej, så är det. Men jag tror inte att ni i väsentlig
              betydelse förändrar utnämningspolitiken. Ni gör lite justeringar,
              och ni vrider utnämningarna i riktning mot högeralliansens intressen.
              Sedan är det en reträtt på gång från hårda ord och från skarpa
              förslag. Det blir mer grått och svårt när man sitter i regeringsställning.
              Men erkänn då att det var många överord i valrörelsen.
            </seg>
          </u>
          <note type="speaker" n="1920cc76">
            Anf. 30 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-9" n="5fe21587">
            <seg n="09ff1cb6">
              Herr talman! Vi håller på att lägga om utnämningspolitiken. Och
              till skillnad från vad som har sagts i tidigare interpellationsdebatter
              om att allt skulle gå långsamt går det nu för långsamt. Det är
              spännande.
            </seg>
            <seg n="6112ac19">
              Vi gör detta på ett grundligt sätt. Och jag tror att det kommer
              att hända en hel del saker. Vi kommer att genomföra väldigt mycket
              av det som vi lovade i valrörelsen. Det är jag helt övertygad
              om.
            </seg>
            <seg n="083d757f">
              Peter Hultqvist ställer ett antal detaljerade frågor om speciella
              personer. Jag tänker inte gå in på det. Jag redovisar vilka principer
              vi har. Jag kan återupprepa att utnämningar inom Utrikesdepartementets
              område följer en helt annan ordning, och det är ingenting som
              jag har hittat på. Samma sak gäller i fråga om olika bolagsstyrelser
              som Peter Hultqvist tar upp. Det är det statsråd under vars område
              respektive bolag ligger som har ansvar för detta. Och näringsministern
              har ett övergripande ansvar för detta.
            </seg>
          </u>
          <note type="speaker" n="434a1f22">
            Anf. 31 PETER HULTQVIST (s):
          </note>
          <u who="peter_hultqvist_c9866b" xml:id="i-876630bf068f05b7-1" n="5486b809" next="i-aa027dcd2088e67c-1">
            <seg n="351f195e">
              Herr talman! Jag har aldrig sagt att någonting går för långsamt.
              Jag har bara pekat på kärnan i mitt resonemang och försöker jämföra
              det som jag anser vara ohederlig kampanj och stabila överord i
              valrörelsen med den verklighet som utvecklar sig.
            </seg>
            <seg n="734c6a49">
              Jag kan konstatera att det har tillsatts en stor mängd generaldirektörer,
              tjänster som inte har utannonserats. Regeringen har också utsett
              en stor mängd borgerliga politiker. Jag tycker också att ni har
              gett en något skev och vinklad bild av hur utnämningspolitiken
              gick till under den socialdemokratiska regeringsperioden.
            </seg>
            <seg n="8b108af5">
              Om de som utsågs under s-regeringen inte var kompetenta borde
              du ha sett till att de hade blivit avskedade. Men så har det inte
              varit. Därför faller resonemanget om att kompetens har fått stå
              tillbaka för partibok. Jag tycker att det är viktigt att redovisa
              sådana saker också.
            </seg>
            <seg n="3c72b2af">
              När man kommer i regeringsställning blir verkligheten mer nyanserad,
              mer grå och mer svårhanterlig. Och då kanske man skulle kunna
              kosta på sig att erkänna att det var ett och annat som sades en
              gång som inte är riktigt så enkelt och som kanske inte stämmer
              riktigt med verkligheten.
            </seg>
            <seg n="5ef24bde">
              Jag förutsätter att Odell har ett utmärkt samarbete med de generaldirektörer
              och andra som Socialdemokraterna utsåg och att han också har respekt
              för att de har ett stort yrkeskunnande och man därför inte har
              behövt göra några justeringar i sammanhanget.
            </seg>
            <seg n="1d5dde27">
              Slutligen har jag vid ett par tillfällen sammanträffat med Maria
              Norrfalk som har blivit landshövding i Dalarna. Den tjänsten utannonserades
              inte, men jag tror att detta var ett bra val. Jag tycker att hon
              verkar vara en gedigen och kompetent kvinna.
            </seg>
          </u>
          <note n="483b41ec">
            Anf. 32 GUNNAR ANDRÉN (fp):
          </note>
          <u who="peter_hultqvist_c9866b" xml:id="i-aa027dcd2088e67c-1" n="5486b809" prev="i-876630bf068f05b7-1">
            <seg n="2ba8696b">
              Herr talman! Jag vill bara för protokollets och lyssnarnas skull
              säga att Johan Gernandt inte är utnämnd av regeringen, utan han
              är vald av riksdagen. Jag vill bara säga detta så att Peter Hultqvists
              uppgift inte får stå oemotsagd. Det är riksdagen gemensamt, inklusive
              Peter Hultqvist, som har valt honom.
            </seg>
          </u>
          <note type="speaker" n="715fb138">
            Anf. 33 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-10" n="5fe21587">
            <seg n="3dfbaafa">
              Herr talman! Jag tycker att det har varit en intressant och belysande
              debatt om utnämningspolitiken och dess behov av reformering.
            </seg>
            <seg n="9a3f77d8">
              Jag kan hålla med Peter Hultqvist om att valrörelser ofta har
              en dynamik. Men när man sedan ska genomföra saker och ting är
              det ofta en mer komplicerad verklighet som dyker upp. Det tror
              jag gäller alla partier. Jag vill inte säga att utnämningspolitiken
              utgör något stort undantag från den reservationen.
            </seg>
            <seg n="537ab9ca">
              Men, som sagt, det sker saker och ting. Jag hoppas att vi kommer
              att kunna permanenta försöket med annonsering av statliga chefsjobb
              framöver. Men vi måste förbehålla oss rätten att också ha kompletterande
              rekryteringsmetoder när den verksamheten blir mer och mer allmän.
              Jag tror att det kommer att behövas en reformering av det faktum
              att inte bara statliga personakter för anställda är offentliga
              handlingar. Detta gäller faktiskt hela den offentliga sektorn.
              Det gäller inom vården, inom skolan, på kommunal nivå och på landstingsnivå.
              Där har inte denna problematik uppmärksammats särskilt mycket.
              Och det kanske inte är någon problematik just i dag. Men vi kommer
              att ha en ökande kamp om arbetskraften, inte minst när vi nu ser
              den demografiska utvecklingen och när vi ska attrahera unga människor
              och andra att söka anställning inom offentlig sektor. Vi måste
              se till att vi ger de absolut bästa förutsättningarna för dem
              som vill vara anställda i vår viktiga offentliga sektor framöver.
            </seg>
          </u>
          <note n="0c27cc45">
            Överläggningen var härmed avslutad.
          </note>
          <note n="489a89e6">
            8 § Svar på interpellationerna 2006/07:593, 598, 597, 599, 612,
            623 och 633 om konsekvensanalyser inför utförsäljningar av statliga
            bolag
          </note>
          <note type="speaker" n="bea08f9b">
            Anf. 34 Statsrådet MATS ODELL (kd):
          </note>
          <u who="mats_odell_751011" xml:id="i-d4490ea7b8284155-0" n="5fe21587" next="i-758b4ae1436a3ad6-0">
            <seg n="3a64a648">
              Herr talman! Carina Adolfsson Elgestam, Alf Eriksson, Berit Högman,
              Eva-Lena Jansson, Karin Åström och Thomas Östros har i interpellationer
              ställt frågor kring förslaget om försäljning av vissa statligt
              ägda företag. Gemensamt för interpellationerna är att interpellanterna
              ställer olika hypotetiska och detaljerade frågor kring vad som
              kommer att hända med olika företags verksamhet när en försäljning
              har skett.
            </seg>
            <seg n="a825921b">
              Regeringen fullföljer nu alliansens löfte till väljarna genom
              vårt arbete med att minska det statliga ägandet i sex namngivna
              företag. Vi gör detta därför att vi är övertygade om att det är
              bra för vårt gemensamma folkhushåll. Vi menar att det inte är
              statens uppgift att driva företag på konkurrensutsatta marknader.
              Vi vill i stället använda våra gemensamma resurser för att skapa
              förutsättningar för en god och hållbar välfärd.
            </seg>
            <seg n="c1f67884">
              Genom att minska det statliga ägandet skapas en tydligare rollfördelning
              mellan privat och offentligt ägande, där staten ger privata företag
              goda förutsättningar att konkurrera på lika villkor utan att samtidigt
              driva egna konkurrerande företag. Statens främsta näringspolitiska
              uppgift är att ange ramar och regelsystem för näringslivets verksamhet
              och bidra till att skapa förutsättningar för långsiktig tillväxt.
            </seg>
            <seg n="82f3eadf">
              Vår uppfattning är att ett privatägt företag har bättre utvecklingsmöjligheter
              än ett statligt ägt, bland annat genom att det lättare kan erhålla
              kapital för en expansion. Staten måste som ägare väga varje kapitaltillskott
              till ett företag mot angelägna satsningar på välfärdstjänster
              såsom sjukvård och utbildning samt omsorgen om barn och gamla.
              Detta gör att staten kan ha större svårigheter att tillföra kapital
              för expansion än ägare som kan finansiera sin verksamhet på kapitalmarknaden.
            </seg>
            <seg n="ee364956">
              Ett minskat statligt ägande i ett företag har ofta varit gynnsamt
              för det berörda företaget. Effektiviteten har ökat, lönsamheten
              har förbättrats och investeringarna har ökat. Regeringens bedömning
              är att försäljningar av statligt ägda företag på sikt också bidrar
              till en starkare sysselsättningsutveckling i de företag och branscher
              som berörs. Därmed bidrar en minskning av det statliga ägandet
              även till att uppnå regeringens övergripande mål om fler arbetstillfällen
              och ett minskat utanförskap.
            </seg>
            <seg n="d0344a20">
              Alf Eriksson tar i sin interpellation upp frågan om försäljning
              ska ske till högsta möjliga pris eller om andra hänsyn ska tas
              samt om vilka åtgärder jag avser att vidta för att säkra att huvudkontor,
              forskning och utvecklig i de aktuell företagen även framöver finns
              kvar i Sverige.
            </seg>
            <seg n="bd9fe040">
              I den framlagda propositionen säger vi att regeringen kommer
              att pröva olika affärsmöjligheter för att hitta det alternativ
              som vid en samlad bedömning bedöms vara det mest affärsmässiga.
              Detta är vad budgetlagen kräver. Om vi inte hade för avsikt att
              följa budgetlagen skulle vi ha förelagt riksdagen förslag om att
              avvika från densamma.
            </seg>
            <seg n="e1fdd8d0">
              Var ett företag har sitt huvudkontor och bedriver sin verksamhet
              är något som styrelsen beslutar om. Jag är övertygad om att denna
              regerings näringspolitik ger så goda förutsättningar för utvecklingen
              inom dessa företag och näringslivet i övrigt att förutsättningarna
              för företagsledningar att verka i vårt land blir bättre än tidigare.
            </seg>
            <seg n="95c7e7dd">
              Jag är inte orolig för att försäljningar av några företag skulle
              vara negativt för företagsklimatet, tvärtom. Om staten som ägare
              skulle föreskriva att till exempel utländska ägare till dessa
              företag eller andra företag inte skulle vara möjligt skulle detta
              strida mot ett antal internationella åtaganden som Sverige gjort.
            </seg>
            <seg n="25347ccb">
              Några interpellanter tar upp frågan om regeringen avser att ställa
              krav på en köpare att vederbörande ska upprätthålla viss verksamhet
              eller viss sysselsättning. Den frågan är det i dag omöjligt för
              mig att besvara eftersom regeringen inte har tagit ställning till
              vare sig hur, när eller till vem vart och ett av de aktuella företagen
              ska säljas. Även denna typ av krav vid en försäljning kan strida
              mot internationella åtaganden om dessa skulle kunna påverka prisbilden.
            </seg>
            <seg n="bbde4030">
              Under vissa förutsättningar finns det möjlighet att inom affärsmässighetens
              ramar uttrycka önskemål eller ställa vissa typer av krav på framtida
              ägare. Regeringen kommer att agera på ett ansvarsfullt sätt och
              i enlighet med vad som utgör marknadsmässiga krav på samma sätt
              som en privat säljare skulle göra vid företagsförsäljningar av
              det här slaget.
            </seg>
            <seg n="92ec0f8e">
              I vissa interpellationer tas frågan om sysselsättningen i respektive
              företag upp. Staten som ägare saknar möjligheter att genom företagsägande
              ge sysselsättningsstöd. Det gjorde andra regeringar på 1980-talet,
              men det går inte längre, bland annat efter medlemskapet i EU.
              Jag kan också konstatera att sysselsättningen i de statligt ägda
              företagen är en fråga för respektive företags ledning.
            </seg>
            <seg n="02f4db2d">
              Till Karin Åström som frågar om konkurrensen på bolånemarknaden
              vill jag säga att jag besvarade en interpellation av Alf Eriksson
              i den frågan den 19 mars, och jag ber att få hänvisa till det
              svar jag lämnade då.
            </seg>
            <seg n="fbd12ca9">
              Förre näringsministern Thomas Östros upprepar i sin interpellation
              frågeställningen om konsekvensanalyser som togs upp av Bosse Ringholm
              i en interpellation som jag besvarade här i kammaren så sent som
              den 10 april i år. Svaret finns att läsa i riksdagsprotokollet,
              men jag kan upprepa huvudpunkten här.
            </seg>
            <seg n="41a7b5dc">
              Jag sade då följande: Regeringen lämnade den 2 mars 2007 propositionen
              Försäljning av vissa statligt ägda företag till riksdagen. Av
              den framgår att regeringen gjort bedömningen att en försäljningsprocess
              för sex av de statligt ägda företagen nu kan inledas. Regeringens
              motiv för förslaget framgår av propositionen. Regeringen säger
              också i propositionen att vi kommer att rapportera om försäljningarna
              till riksdagen i kommande skrivelser, rapporter och budgetpropositioner.
              Jag vill därtill understryka att alla dessa företag verkar på
              en marknad som är helt kommersiell och som därmed präglas av fritt
              tillträde och fri konkurrens. Regeringen anser därför att det
              inte finns något skäl för staten att fortsätta äga dessa företag.
            </seg>
            <seg n="b973d029">
              Så stod det alltså i mitt svar till Bosse Ringholm.
            </seg>
            <seg n="a74eac1b">
              Att inför en försäljning av ett företag göra en analys av hur
              företaget kommer att utvecklas i en annan ägares händer är omöjligt.
              På samma sätt är det omöjligt att med säkerhet förutsäga hur ett
              företag eller en aktiekurs kommer att utvecklas i framtiden. Att
              äga företag är att ta risker. Marknader kan utvecklas olika och
              det allmänna konjunkturläget kan förändras.
            </seg>
            <seg n="ffb788d6">
              Min och regeringens syn är att det inte är statens uppgift att
              riskera skattemedel genom att ha stora investeringar i företag.
              Regeringen vill inte använda våra gemensamma resurser till att
              spekulera på börsen genom att äga stora poster i enskilda företag.
              Det kan finnas skilda uppfattningar om det här. Det finns de som
              tycker det är helt rimligt att investera skattebetalarnas medel
              i en riskfylld företagsverksamhet. Jag vill hellre skapa förutsättningar
              för en hållbar välfärd genom att minska statsskulden och skapa
              utrymme för statens kärnverksamheter inom sjukvård, utbildning
              och omsorgen om barn och gamla. Detta är skiljelinjen i svensk
              politik och bakgrunden till att vi anser att statens företagsägande
              bör minskas.
            </seg>
          </u>
          <note n="b76a09a5">
            Anf. 35 TALMANNEN:
          </note>
          <u who="mats_odell_751011" xml:id="i-758b4ae1436a3ad6-0" n="5fe21587" prev="i-d4490ea7b8284155-0">
            <seg n="f15c684f">
              Jag vill erinra om att interpellationssvar ska vara sex minuter,
              och det tog åtta minuter nu. Det är lagreglerat med sex minuter.
              Därför vore det bra med en begränsning nästa gång.
            </seg>
          </u>
          <note type="speaker" n="584ef527">
            Anf. 36 ALF ERIKSSON (s):
          </note>
          <u who="alf_eriksson_8c9942" xml:id="i-1f48c3f455a50f99-0" n="9bbe0e3d">
            <seg n="f5f482ff">
              Herr talman! Jag har ställt en interpellation till statsrådet
              Odell om riskerna att Sverige tappar huvudkontor och därmed också
              forskning och utveckling i de sex statliga företag som regeringen
              avser att avyttra. Dessa sex företag är välmående företag som
              har utvecklats. Värdestegringen har varit hög, och de är oerhört
              välskötta.
            </seg>
            <seg n="36653456">
              Enligt budgetlagen finns det bara en möjlighet vid en försäljning.
              Det är som ett anbudsförfarande. Man gör upp affären med den som
              vill betala högsta pris. Då lägger man sig inte i vad köparen
              vill göra med sitt nyförvärv, om han vill flytta det någon annanstans,
              var han vill förlägga forskning och utveckling och så vidare.
              Det är uppenbarligen den linjen som regeringen har valt, fast
              man försöker dölja det bakom någonting som kallas affärsmässighet.
            </seg>
            <seg n="d0f9096e">
              Den andra vägen är att det går att träffa avtalsöverenskommelser
              även om det är väldigt luddigt. Vi har frågat riksdagens utredningstjänst,
              och man kan träffa sådana här avtal, men det kommer att få betydelse
              för priset. I takt med att man ställer villkor försämras priset,
              och då kan regeringen uppenbarligen inte följa budgetlagen. Det
              hade varit annorlunda om regeringen i sin proposition hade sagt
              att man vill göra den här försäljningen på bästa möjliga sätt
              för nuvarande ägare, skattebetalarna, svenska folket. Men det
              har man inte gjort, utan det är uppenbarligen så att det är högsta
              pris som gäller. Därmed kan detta få stora konsekvenser.
            </seg>
            <seg n="b6d52afb">
              Vi har flera gånger ställt frågan på det här sättet och fått
              olika svar. De har i alla fall varit väldigt diffusa. Odell kanske
              inte uppmärksammar den här faran på grund av att det är vi i oppositionen
              som säger det. Han struntar också i vad Riksrevisionen säger.
              Men han borde kanske lita på sitt eget omdöme. Jag har därför
              roat mig med att i riksdagens digra protokoll titta på vad som
              har sagts tillbaka i tiden. Jag kan citera Mats Odell själv från
              debatten om den ekonomiska vårpropositionen 2005. Han sade: Om
              vi tittar på de 20 största börsnoterade koncernerna i landet ser
              vi att de under den senaste femårsperioden fram till 2003 har
              skapat 300 000 nya jobb i utlandet. Samtidigt har de avvecklat
              25 000 jobb i Sverige. Prognoserna från Svenskt Näringsliv och
              deras enkäter tyder på att ytterligare kanske upp till 500 000
              industrijobb kommer att flytta ut under den närmaste femårsperioden.
              Det är en mycket allvarlig utveckling.
            </seg>
            <seg n="4fe86adb">
              Om det inte räcker kan jag citera partikollegan Lars Lindén från
              näringsutskottets debatt om vissa näringspolitiska frågor samma
              år. Jag hinner inte sammanfatta det, men det är på samma tema
              och jag kan återkomma till det längre fram.
            </seg>
          </u>
          <note type="speaker" n="885efff5">
            Anf. 37 BERIT HÖGMAN (s):
          </note>
          <u who="berit_hogman_17a4be" xml:id="i-a8620b27cdbc61d4-0" n="609b9c78">
            <seg n="bfa36402">
              Herr talman! Jag ska förstås tacka för svaret, även om det enligt
              mig väcker fler frågor än ger svar. Jag uppfattar att det är dagsformen
              som avgör vad försäljningens inkomster ska användas till. I detta
              svar handlar det om avbetalning på statsskulden. I andra sammanhang
              har vi hört statsrådet tala om vägar och infrastruktur. I en sen
              debatt en kväll i Umeå var det visst äldreomsorgen som skulle
              finansieras med hjälp av statliga bolag.
            </seg>
            <seg n="ca916865">
              Det kanske rent av blir så att utförsäljningen ska vara med och
              betala ofinansierade skattesänkningar som regeringen ägnar sig
              åt för att den tiondel av vår befolkning som redan är rikast ska
              bli ännu rikare!
            </seg>
            <seg n="4b946e9d">
              Jag har ställt frågor med anledning av att ca 300 personer jobbar
              på SBAB i Karlstad. Statsrådet har i svaret beskrivit att det
              är omöjligt att förutse vad som händer när man säljer SBAB. Men
              tidigare, i ett svar den 8 maj, sade statsrådet att en noggrann
              analys av bland annat sysselsättningseffekten ska göras. I detta
              svar står det dock på s. 3 att det är omöjligt.
            </seg>
            <seg n="908e7ea5">
              I dag svarar fyra storbanker för 7080 procent av marknaden. Sannolikheten
              att uppnå ökad konkurrens genom en försäljning är enligt min uppfattning
              väldigt liten. Och sannolikheten att en försäljning skulle innebära
              oförändrat antal eller fler anställda är ju ännu mindre! Jag befarar
              att vi i Karlstad får räkna med att en försäljning av SBAB innebär
              betydligt färre anställda.
            </seg>
            <seg n="18c778a1">
              Statsrådet meddelar vidare att det inte går att svara på frågan
              om man tänker ställa krav på sysselsättning vid försäljning. Då
              återstår frågan att besvara: Vilka krav kommer regeringen att
              ställa på köparna?
            </seg>
            <seg n="a44f4a1c">
              Generaldirektör Claes Norgren sade vid den utfrågning som näringsutskottet
              hade angående utförsäljningarna att operationen, det vill säga
              utförsäljningen, ska vara till nytta för konsumenten och leda
              till väl fungerande marknader och en stärkt konkurrens. I dagsläget
              lär det inte finnas någonting som tyder på att en försäljning
              av SBAB skulle leda till lägre koncentration på marknaden när
              det gäller bostadslån.
            </seg>
            <seg n="53e886d4">
              Frågan återstår alltså. Vilka krav kommer regeringen att ställa
              på köpare av SBAB?
            </seg>
          </u>
          <note type="speaker" n="05e07fa6">
            Anf. 38 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-18cb0ccc9bcb2c45-1" n="8eddf298">
            <seg n="4ec9d04a">
              Fru talman! I dagens Aftonbladet kan man läsa: Sälj ut för bättre
              vård. Det är fyra kamrater i alliansen som har skrivit ett debattinlägg.
              I slutet av artikeln skriver man följande: I senaste valet sökte
              alliansen stöd för att minska det statliga ägandet. Vi fick folkets
              förtroende att genomföra det. Nu lever vi upp till ansvaret och
              förverkligar vad vi lovat.
            </seg>
            <seg n="cdcad6d6">
              En liknande formulering kan man också se i det gemensamma svar
              som vi har fått från ministern, men det finns en sak som jag finner
              mycket märklig. Jag har nämligen lusläst alliansens valmanifest
              jag tycker att det är vikigt att veta vilka frågor motståndarna
              går till val på och vad jag har kunnat utläsa står det inte ett
              ord om utförsäljning av de här sex statliga företagen. Jag kan
              alltså inte låta bli att fundera lite grann över hur trovärdig
              man är när man i ett svar på våra interpellationer skriver att
              man nu genomför det man lovade väljarna, precis som det står i
              debattartikeln.
            </seg>
            <seg n="4643bc1b">
              Någonting annat som också kan kännas lite förvånande inför framtiden,
              utifrån perspektivet att tro på långsiktiga beslut, är när alliansen
              väljer och ministern säger att man ska använda pengarna till att
              betala av på statsskulden för att på det sättet få mer omsorg
              för barnen och våra äldre. Det är lite grann att utnyttja svenska
              folket och få dem att tro att vi får mycket bättre barnomsorg
              och äldreomsorg om vi bara säljer våra statliga företag och får
              en engångssumma att använda till att betala av på statsskulden.
            </seg>
            <seg n="153c98bf">
              I verkligheten är det så att ett långsiktigt ägande av våra statliga
              företag faktiskt ger goda intäkter till staten som sedan kan genereras
              och användas till exempelvis välfärd inom barn- och äldreomsorgen.
            </seg>
            <seg n="40666057">
              För att ta ett exempel har staten från våra statliga företag
              fått 36 miljarder kronor. För att den som eventuellt läser protokollet
              eller tittar på tv ska få en bild av hur mycket pengar det kan
              handla om för detta med miljarder är inte så lätt kan jag berätta
              att det som vi betalar ut från statens sida i barnbidrag handlar
              om ca 25 miljarder. Då kan man få en liten bild av vilka intäkter
              det faktiskt är som vi kommer att gå miste om i framtiden.
            </seg>
            <seg n="67b00acd">
              Vi känner fortfarande en stor oro över det sätt på vilket man
              nu börjar en utförsäljning av sex statliga företag utan att ha
              gjort någon form av konsekvensanalys, alltså en analys av vad
              som kommer att hända långsiktigt. Därför är det oerhört förvånande,
              tycker jag som själv kommer från det privata näringslivet, att
              ministern bland annat påstår att det är omöjligt att inför en
              försäljning av ett företag göra en analys av hur företaget kommer
              att utvecklas i en annan ägares händer.
            </seg>
            <seg n="56eb5520">
              Det är klart att man aldrig kan sia om framtiden, men om jag
              skulle vara köpare av något av dessa företag skulle jag självklart
              göra en ekonomisk analys av företagets utveckling.
            </seg>
          </u>
          <note type="speaker" n="7e0e0f83">
            Anf. 39 THOMAS ÖSTROS (s):
          </note>
          <u who="thomas_ostros_b7069a" xml:id="i-f7b010803effb139-2" n="0f175fd2">
            <seg n="e4aa779a">
              Fru talman! Det är ingen tvekan efter morgonens debatt men inte
              heller efter den långa diskussion som vi har haft under våren
              om att detta är en process som man måste rikta mycket skarp kritik
              mot när det gäller hur regeringen har hanterat den.
            </seg>
            <seg n="9da9d276">
              Det är statliga bolag som sammantaget är värda minst 700 miljarder
              kronor. Nu handlar det om utförsäljningar för ungefär 200 miljarder
              kronor och en ansvarslöshet som är remarkabel!
            </seg>
            <seg n="6e6cb8ef">
              Den lilla proposition på 16 sidor som kom till riksdagens bord
              innehöll ingen analys, men debatten har ändå bidragit till analysen.
              Det har konstaterats av väldigt många att det är en mycket dålig
              affär. En del beräkningar tyder på att det långsiktigt minskar
              de offentliga finanserna med 15 miljarder kronor per år. Det är
              lika mycket som 50 000 anställda i vård och omsorg. Detta sker
              på grund av att man säljer mycket fina tillgångar som avkastar
              mycket fina inkomster och ökar i värde. Och det gör man av ideologiska
              skäl.
            </seg>
            <seg n="c1bd2681">
              Man riskerar att skada bolagens utveckling. Är man så ideologiskt
              förblindad som Mats Odell går man ju framåt även om det visar
              sig att detta skadar både bolagens utveckling och konkurrensen
              på marknaden där bolagen verkar.
            </seg>
            <seg n="9f24b97a">
              SBAB, ett bolag som har genererat allt lägre räntor till hushållen,
              är ett sådant exempel. Man har kunnat tjäna upp till 14 000 kronor
              per år tack vare att denna pigga konkurrent har drivit de stora
              bankerna framför sig.
            </seg>
            <seg n="7a958dc3">
              Telia Sonera, ett av Sveriges viktigaste företag, är ett annat
              exempel. Den svenske industrialisten Carl Bennett har varnat för
              att man om man går med på en sådan här ideologiskt motiverad utförsäljning
              riskerar att stå utan kraftfulla huvudägare i Telia Sonera. Det
              kan vara mycket kortsiktiga aktörer som får greppet om bolaget.
              Styckning, kortsiktiga vinster och flytt av huvudkontor kan mycket
              väl bli resultatet i slutändan.
            </seg>
            <seg n="215843ee">
              Vi har också själva processen. Vi sade från början att detta
              bara är ideologiskt motiverat. Regeringen vägrar att föra en argumentation
              och visa en analys av varför man ska göra dessa massiva utförsäljningar.
              Processen under våren har sannerligen visat detta.
            </seg>
            <seg n="068f1b17">
              Det började med att den ansvariga chefen på Näringsdepartementet
              hoppade av och sade att man inte kunde ta ansvar för medborgarnas
              förmögenhet under de villkor som rådde. En proposition utan några
              som helst konsekvensanalyser lades fram, trots att detta utlovades
              under hösten. Ett enigt näringsutskott begärde att få se analyserna;
              vi begärde alltså ut handlingarna från regeringen. Regeringen
              vägrade att lämna ut dem. Varför man vägrade att lämna ut handlingarna
              avslöjades härom veckan när Riksrevisionen, som fått titta på
              handlingarna, upptäckte att det inte fanns några konsekvensanalyser.
              Benhård kritik riktades mot regeringen, och det sades att de inte
              ens följt grundlagen.
            </seg>
            <seg n="9f3e565f">
              Under processens gång såldes en stor del av Telia Sonera ut.
              När riksdagen satt och resonerade om hur man skulle se till att
              kopparnäten kunde finnas kvar som en viktig del av infrastrukturen,
              gärna i statlig ägo, såldes det ut. Upprorsledaren på den borgerliga
              kanten, riksdagsledamot i näringsutskottet, hoppade av strax innan
              justeringen av utskottet, när pressen var så hård.
            </seg>
            <seg n="72c6e544">
              Vi har alltså en process som möter benhård kritik och som av
              oberoende institutioner som Riksrevisionen sägs vara mot grundlagen.
              Då hävdar Mats Odell att analyserna klarades av i valrörelsen.
              Men Riksrevisionen går tillbaka även till dessa argument och säger
              i sin granskning att det inte heller i de dokumenten görs någon
              analys av varför dessa sex bolag ska säljas.
            </seg>
            <seg n="caaf420c">
              Det är en ansvarslös hantering, så fullständigt ideologiskt styrd
              att man är beredd att orsaka medborgarna ekonomisk skada. Det
              finns skäl att rikta mycket stark kritik mot statsrådet.
            </seg>
          </u>
          <note type="speaker" n="a9b9e4ee">
            Anf. 40 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-bbff55baf722d86f-2" n="11a01ff2">
            <seg n="80b91084">
              Fru talman! Jag har som ny riksdagsledamot fått lära mig att
              man ibland får svar man kanske inte alltid gillar på interpellationer.
              Ibland får man svar på interpellationer man inte har ställt.
            </seg>
            <seg n="21d81739">
              I Mats Odells svar står det: Gemensamt för interpellationerna
              är att interpellanterna ställer olika hypotetiska och detaljerade
              frågor kring vad som kommer att hända med olika företags verksamhet
              när en försäljning har skett. I min fråga, fru talman, står det:
              Avser statsrådet Odell att vidta några åtgärder med anledning
              av oklarheter kring regeringens agerande inför försäljningen av
              vissa statligt ägda bolag?
            </seg>
            <seg n="98fd16db">
              Varför har jag då ställt denna fråga? Jo, den 10 april svarar
              näringsminister Maud Olofsson på en interpellation från Bosse
              Ringholm om vilka konsekvensanalyser som hade gjorts inför propositionen
              att regeringen har gjort analysen att dessa sex bolag ska säljas.
              Varför det? Därför att de inte tycker att staten ska äga bolag,
              utan det finns andra på den kommersiella marknaden som kan sköta
              dessa bolag mycket bättre. Jag menar att detta inte var någon
              konsekvensanalys.
            </seg>
            <seg n="3321d9a7">
              Däremot svarar Mats Odell den 8 maj: Låt mig också säga att varje
              företag som finns på listan över dem som nu är till salu är föremål
              för en mycket noggrann analys vad gäller den effekt ett ägarskifte
              får för den marknad som företaget arbetar på. Det gäller framför
              allt Telia Sonera men också de två bankföretagen SBAB och Nordea.
              Dessutom handlar det om effekterna på sysselsättningen. Vi håller
              på att analysera alla dessa frågor innan det blir aktuellt att
              genomföra transaktioner.
            </seg>
            <seg n="ad172724">
              Två statsråd i samma regering kommer till olika slutsatser och
              svarar därför olika på frågan om det går att göra en konsekvensanalys
              före försäljning eller ej därav mitt missnöje, fru talman.
            </seg>
            <seg n="f8178fc1">
              I Mats Odells svar, som jag uppfattar inte är ett svar till mig
              utan till andra interpellanter, står det: Att inför en försäljning
              av ett företag göra en analys av hur företaget kommer att utvecklas
              i en annan ägares händer är omöjligt. På samma sätt är det omöjligt
              att med säkerhet förutsäga hur ett företag eller en aktiekurs
              kommer att utvecklas i framtiden. Att äga företag är att ta risker.
              Marknader kan utvecklas olika och det allmänna konjunkturläget
              kan förändras.
            </seg>
            <seg n="782301e0">
              Här kommer alltså ett nytt svar från Mats Odell, kanske mer i
              linje med det Maud Olofsson sade, men absolut inte i linje med
              det svar han har gett mig tidigare. Då blir min fråga: Hur kan
              man med tvärsäkerhet veta att det blir bättre för företagen att
              komma ut på marknaden och inte ha ett statligt ägande? Man säger
              ju att det inte går att göra en analys vad gäller sysselsättningen
              och heller inte av vad det får för konsekvenser.
            </seg>
            <seg n="4b626968">
              Jag tycker att regeringens svar via Mats Odell visar att man
              inte är konsekvent. Det enda som är konsekvent är det Maud Olofsson
              säger, och därför ska hon hedras. Hon säger att dessa sex bolag
              ska säljas, för vi i regeringen tycker inte att staten ska äga
              bolag.
            </seg>
            <seg n="45942447">
              Det är den analys regeringen har gjort, och jag tycker fortfarande
              att jag förtjänar ett svar på min fråga: Avser finansmarknadsminister
              Odell att vidta några som helst åtgärder med anledning av oklarheter
              kring regeringens agerande inför försäljningen av vissa statligt
              ägda bolag?
            </seg>
          </u>
          <note type="speaker" n="70b35545">
            Anf. 41 KARIN ÅSTRÖM (s):
          </note>
          <u who="karin_astrom_465c9e" xml:id="i-96569f92cacd1bfe-0" n="6541d295" next="i-1867a6a419405fc7-0">
            <seg n="a989dc94">
              Fru talman! Det är faktiskt med viss ovilja jag tackar statsrådet
              för svaret ett svar på tre rader, där statsrådet hänvisar till
              ett svar han lämnat den 19 mars detta år i en interpellation om
              konkurrensen på bolånemarknaden.
            </seg>
            <seg n="1db7cc69">
              Min interpellation handlar om SBAB och konkurrensen på bolånemarknaden
              efter en utförsäljning. Men jag tar upp helt andra frågeställningar
              än den marsinterpellation du hänvisar till och kommer därför att
              återkomma till dessa.
            </seg>
            <seg n="f8920fad">
              Det har runnit mycket vatten under broarna sedan den 19 mars.
              Vi har haft en mängd offentliga utfrågningar, Riksrevisionen har
              kommit med skarp kritik, och det har varit medieutspel och samtal
              med väljare.
            </seg>
            <seg n="55137658">
              Jag har även läst interpellationssvaret från i mars. Tillsammans
              med allt som hänt sedan dess väcker det ännu fler frågor och oro
              för mig som bolånetagare, och det gäller säkert för flertalet
              av de 250 000 SBAB-bolånetagarna och deras familjer. Vi pratar
              alltså om 750 000 personer i Sverige som berörs av detta utförsäljningsbeslut.
            </seg>
            <seg n="ba970a45">
              Fru talman! Efter många år som socialsekreterare och med erfarenhet
              av familjers livssituation och hur de får sitt livspussel att
              gå ihop måste jag berätta att just detta att låna pengar till
              en villa eller en bostadsrätt för det stora flertalet familjer
              är den största affären man gör i hela sitt liv. Bolånemarknaden
              och hur ränteläget ser ut är självklart jätteviktiga saker, eftersom
              det påverkar familjernas hushållsekonomi för lång tid framöver.
              För många har just känslan av att inte själv kunna påverka räntehöjningarna
              varit frustrerande. Man har känt sig ganska utestängd och säkerligen
              också haft många sömnlösa nätter.
            </seg>
            <seg n="f1c8acf3">
              Det var därför bra att det statliga SBAB kom in på bolånemarknaden
              1996. Som vi alla vet har bolaget fungerat bra som prispressare
              när det gäller räntekostnader och varit ett ovärderligt stöd för
              dessa familjer.
            </seg>
            <seg n="881ca9b0">
              Annika Hernodh från Konsumenternas bank- och finansbyrå tog på
              den offentliga utfrågningen i slutet av april upp tre punkter
              som bekräftar hur ansvarsfull och målmedveten staten är i sitt
              ägande av SBAB, inte minst ur konkurrenshänseende och med konsumenten
              i fokus.
            </seg>
            <seg n="e9aeffa1">
              Det första hon säger är att SBAB genom en mycket medveten strategi
              och vid flertalet tillfällen har agerat på så sätt att konsumenternas
              ställning gentemot bankerna stärkts avsevärt.
            </seg>
            <seg n="da815202">
              För det andra säger hon att konsumenterna genom den prispress
              SBAB fört blivit mer medvetna om att de själva kan förhandla om
              sina räntor och även byta långivare.
            </seg>
            <seg n="9c662245">
              För det tredje har SBAB också bidragit med sin öppenhet för samarbete
              med andra och nya aktörer på bankmarknaden, bland annat Ikanobanken,
              Icabanken etcetera.
            </seg>
            <seg n="395c5d24">
              Det här är bra. Genom denna målmedvetna strategi har statliga
              SBAB mycket framgångsrikt förbättrat konkurrensen på bolånemarknaden
              och fungerat som en ovärderlig prispress för dessa familjers bolåneräntor.
            </seg>
            <seg n="64d7a446">
              Vad är då problemet vid en utförsäljning? Det är precis som många
              har sagt här i talarstolen: Det finns inga garantier för att den
              goda konkurrensen kommer att bestå. Inga konsekvensanalyser är
              gjorda så att man kan känna till hur detta kan påverka bolånemarknaden
              och de 250 000 kunder som SBAB har i dag.
            </seg>
            <seg n="d60b3732">
              Jag vill ställa en fråga till statsrådet: Hur kommer försäljningen
              och konkurrensen att påverkas framledes?
            </seg>
          </u>
          <note n="1ede3cc2">
            Anf. 42 GUNNAR ANDRÉN (fp):
          </note>
          <u who="karin_astrom_465c9e" xml:id="i-1867a6a419405fc7-0" n="6541d295" prev="i-96569f92cacd1bfe-0">
            <seg n="566e1334">
              Fru talman! Jag ber att få tacka statsrådet för svaret och även
              alla interpellanterna.
            </seg>
            <seg n="6fec1281">
              Vad ska staten äga? Det är en icke ny fråga, i alla fall i socialdemokratins
              historia. Den har varit betydligt lättare för de liberala partierna
              av olika schatteringar. Vi har sagt att staten inte ska äga sådant
              som lika väl kan drivas av andra.
            </seg>
            <seg n="58e44b0b">
              Den stora sprängpunkten kom redan 1917, när det socialdemokratiska
              partiet sprängdes. Sedan får man gå fram till 1928, då socialismen
              stod i en högkonjunktur. Efter det får man gå fram ytterligare
              till efterkrigsprogrammet och fram till 1967, då man kunde läsa
              en skrift av Bosse Ringholm som klokt nog inte deltog i debatten
              här tidigare. Den hette Förstatliga privatbankerna!
            </seg>
            <seg n="7c08d3a8">
              Det är inte alltid som Socialdemokraterna lever riktigt som de
              lär. Jag tog fram en lista på vad en av interpellanterna har varit
              med och sålt i egenskap av statsråd under perioden 19941998. Redan
              1995 sålde man en del 17 procent av Nordbanken, någonting som
              hette Addum, Industrikredit, Stadshypotek, något som hette Castellum,
              SBL Vaccin och någonting som hette Enator.
            </seg>
            <seg n="95592fa4">
              Fru talman! Den tidigare regeringen har varje år i den finansplan
              som vi har antagit satt upp att man ska sälja saker för 15 miljarder
              kronor. Men man har inte preciserat vad det är. Jag tycker att
              det är ideologiskt intressant att man ändå är med på att statlig
              egendom kan säljas. Men i det här läget, när Socialdemokraterna
              har hamnat i opposition, visar det sig att just de företag som
              staten ägde vid denna tidpunkt när Socialdemokraterna förlorade
              makten är just dem som man ska ha.
            </seg>
            <seg n="09c8637d">
              Jag tror att det här i hög grad är ideologiskt präglat. Man är
              inte beredd att se till vilka bevekelsegrunder det kan finnas
              för olika utförsäljningar. Jag har inga synpunkter på tillvägagångssättet;
              jag är inte sakkunnig i detta. Men nu hör jag till exempel att
              man inte under några omständigheter kan sälja ett företag som
              heter Vodkabolaget eller Vin &amp; Sprit jag är ingen storkonsument
              så för mig kan det vara detsamma. Jag har faktiskt aldrig druckit
              någon av dess produkter, får jag erkänna. Men nu ser man bara
              till en enda marknad, nämligen de skånska bönderna.
            </seg>
            <seg n="5b015b28">
              Fru talman! Jag tog mig för att ringa ned till Limmareds glasbruk
              som ligger nere i Västergötland. De tillverkar allt glas och alla
              fina flaskor till de här produkterna. Företaget har 500 anställda,
              och tillverkar glas för Vin &amp; Sprits vodkaproduktion för 600 miljoner
              kronor. Det är klart att det inte finns några som helst garantier
              än dess egen konkurrenskraft i Limmared för att företaget oavsett
              vem som är ägare ska kunna behålla detta. Därför måste vi se till
              att företagsamheten och företagen i Sverige är så starka att de
              klarar olika sorters ägare. Det är den enda garantin för Limmared.
              500 anställda i Limmared är många människor, kan jag säga. Jag
              har nämligen bott i de trakterna.
            </seg>
            <seg n="c1493483">
              Allra sist, fru talman, vill jag säga att SBAB har en mycket
              speciell situation. SBAB har nämligen en kreditgaranti i Riksgäldskontoret
              på 6 miljarder kronor. Det är klart att detta är en snedvridning
              av konkurrensen. Jag vill fråga statsrådet hur man ska betrakta
              det här. Vi har i Riksgäldskontoret Öresundskonsortiet med 21
              miljarder i kreditgarantier. Näst störst är SBAB. Jag kan inte
              se annat än att det vore bra om alla andra människor, som inte
              har lån i SBAB, inklusive Karin Åström likställdes i konkurrensen
              och slapp betala denna kreditgaranti som SBAB har i detta fall.
            </seg>
          </u>
          <note type="speaker" n="098a2f7c">
            Anf. 43 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-11" n="5fe21587">
            <seg n="6c5a3917">
              Fru talman! Jag beklagar det tidsöverdrag som skedde när jag
              läste upp interpellationssvaret. Men det är ganska många interpellationer
              och genom att hålla samman dem tror jag att vi sammantaget minskar
              den tid som kammaren behöver ägna de här frågorna.
            </seg>
            <seg n="a65e1a18">
              Alf Eriksson säger att villkor försämrar priset. Han är inne
              på det här med budgetlagen. Jag kan bara konstatera att vi följer
              budgetlagen. Det hade varit möjligt för Socialdemokraterna att
              begära att vi skulle få vidare ramar. Jag har sagt att det hade
              kunnat accepteras, men någon sådan begäran har inte kommit.
            </seg>
            <seg n="8fb604c7">
              Däremot blev jag glad men kanske något förvånad att han läser
              upp mina anföranden från kammaren när jag recenserade den dåvarande
              regeringens vårproposition. Tyngdpunkten där var just det vi nu
              talar om, Alf Eriksson, nämligen de generellt alltför dåliga förutsättningar
              som fanns i Sverige för att behålla kapital, huvudkontor och verksamhet
              här.
            </seg>
            <seg n="35b304fb">
              De statliga bolagen följer precis samma mönster. Titta på Vattenfall!
              Var är det man investerar? Är det i Sverige eller är det i Tyskland?
              Och vad är det man investerar i? Eller ta Vin &amp; Sprit var är det
              man investerar? Jo, det är på Amerikanska Jungfruöarna, i Skottland
              och i andra delar av världen. Det är samma mönster. I en globaliserad
              ekonomi är det nödvändigt att man försöker agera på ett rationellt
              sätt om man ska finnas på en konkurrensutsatt marknad, Alf Eriksson.
            </seg>
            <seg n="e0252fbb">
              Berit Högman! Jag tror att SBAB har en ljus framtid. Men det
              kommer att krävas att man får nya samarbetspartner för att klara
              av den konkurrenssituation som finns på bostadsmarknaden. SBAB
              har haft en mycket viktig roll i utvecklandet av nya koncept och
              har varit oerhört viktigt för den innovativa utvecklingen av bolånemarknaden.
              Men SBAB är inte längre marknadsledande. Det har kommit in nya
              aktörer som har andra möjligheter genom skalfördelar och annat
              som SBAB saknar. Vi vill ge SBAB ännu bättre förutsättningar att
              verka framöver.
            </seg>
            <seg n="3d1d1b3c">
              Carina Adolfsson Elgestam läser upp debattartiklar ur Aftonbladet.
              Jag beklagar; jag har inte läst dem och kan inte kommentera dem.
              Hon har också läst ur valmanifestet, vilket gläder mig. Men en
              valrörelse är mycket mer än ett valmanifest. Ta Bankerydsöverenskommelsen
              och allt det som kommunicerades så tydligt till väljarna!
            </seg>
            <seg n="e1e2810c">
              Låt mig också säga till Carina Adolfsson Elgestam och Thomas
              Östros att riksdagens utredningstjänst på finansutskottets uppdrag
              har studerat effekterna för folkhushållet av att antingen behålla
              de statliga företagen eller sälja dem. Jag rekommenderar interpellanterna
              att ta del av den utredningen, som ganska tydligt också som en
              kamrerskalkyl som det kallades i en ledarartikel visar att det
              lönar sig att minska statens ägande. Men den kalkylen fångar inte
              alls upp den dynamik som uppstår när statliga företag får nya
              privata ägare.
            </seg>
            <seg n="88b072ce">
              Det finns en omfattande litteratur, Thomas Östros, som visar
              att detta skapar en god utveckling. Vi hade vid regeringssammanträdet
              förra torsdagen med chefsekonomen från OECD, som pekade på att
              Sverige med sitt stora statliga ägande, där staten är den största
              företagsägaren, befinner sig i en farlig situation. Man har länge
              rekommenderat Sverige att minska statens ägande just för att förbättra
              ekonomins funktionssätt.
            </seg>
          </u>
          <note type="speaker" n="0d9841fc">
            Anf. 44 ALF ERIKSSON (s):
          </note>
          <u who="alf_eriksson_8c9942" xml:id="i-c3a0ff7d6a985ab2-0" n="9bbe0e3d" next="i-5a5394a250052a9d-0">
            <seg n="d3c22b4a">
              Fru talman! Så här lät det från näringsutskottet 2005: Man inser
              tydligen inte då syftar man på den gamla regeringen att svenska
              ägare är en större garant för att jobben stannar kvar i landet.
              Företag kommer alltid att prioritera arbetstillfällen i det land
              där man har huvudkontoret. Svenska ägare låter ofta huvudkontoret
              ligga kvar i Sverige.
            </seg>
          </u>
          <note n="b125d459">
            Det här sade Mats Odells partikollega Lars Lindén i debatten
            i kammaren 2005 med anledning av näringspolitiska frågor.
          </note>
          <u who="alf_eriksson_8c9942" xml:id="i-5a5394a250052a9d-0" n="9bbe0e3d" prev="i-c3a0ff7d6a985ab2-0">
            <seg n="86ffac5b">
              I svaret på interpellationen kallar nu Mats Odell dessa frågor
              hypotetiska och detaljerade och sannolikt syftande till att det
              inte är någonting som riksdagen har med att göra och därmed inte
              svenska folket.
            </seg>
            <seg n="fa1d8955">
              Det här är inte seriöst. Den här typen av frågor måste svenska
              folket få klara för sig innan vi behandlar en proposition i riksdagen
              som ska ge regeringen fullmakt att sälja ut dessa sex företag.
            </seg>
            <seg n="b39e6078">
              Det duger inte att ducka. Tala om i klartext vad regeringen tänker
              göra med de sex aktuella företagen, om man vågar ställa några
              villkor enligt budgetlagen! Svaret här är att man inte ska göra
              det. Då åker ju huvudkontoren, som Lars Lindén säger så småningom
              är risken i alla fall uppenbar.
            </seg>
            <seg n="a18a8f7d">
              Det går inte att hänvisa, som statsrådet nu gör, till att de
              statliga företagen investerar utomlands. Det är klart att även
              statliga företag kan investera i andra länder om det är befogat.
            </seg>
            <seg n="066f01a6">
              Men det är väl någon som äger de statliga företagen det departement
              som Mats Odell sitter i. Har inte staten som ägare samma möjlighet
              till inflytande över företagens utveckling som en privat ägare
              har? Naturligtvis är det så.
            </seg>
            <seg n="32b1efdc">
              Nej, fru talman, det här är dåligt underbyggt och sakligt bristfälligt
              informerat för både riksdag och allmänhet. Det bästa regeringen
              kunde göra var att ta tillbaka propositionen om bemyndigande.
            </seg>
            <seg n="84835ed4">
              Om man nu är så förblindad av sin ideologi att man måste sälja
              företag har vi olika uppfattning i den saken. Men kom då tillbaka
              med en proposition där de utlovade analyserna är gjorda, så att
              vi får ta ställning till en proposition där vi får fram de alternativ
              som ni själva skrev om i höstens budget.
            </seg>
          </u>
          <note type="speaker" n="9e952c8e">
            Anf. 45 BERIT HÖGMAN (s):
          </note>
          <u who="berit_hogman_17a4be" xml:id="i-a8620b27cdbc61d4-1" n="609b9c78">
            <seg n="c802c008">
              Fru talman! Vi vill ge SBAB skalfördelar, säger statsrådet. Det
              kan inte tolkas på annat sätt än att SBAB ska säljas till en större
              aktör. För mig låter det precis som att det leder till sämre konkurrens
              och sämre förutsättningar för kunden.
            </seg>
            <seg n="58c3920a">
              Jag tror att regeringen inte vill styra den här utvecklingen.
              För regeringen är det viktigare att gynna marknaden än att säkerställa
              att unga människor har råd att skaffa sig en bostad.
            </seg>
            <seg n="e635db21">
              De här försäljningsplanerna har egentligen inte ett dugg med
              statsfinanser att göra. De har bara med högerideologi att göra.
            </seg>
            <seg n="8c298d3a">
              I det här konkreta fallet riskeras för det första att det blir
              en försämrad konkurrens på bostadsfinansieringsmarknaden. För
              det andra drabbar det konsumenterna. För det tredje har inte statsrådet
              på något sätt övertygat mig om annat än att risken är stor att
              det drabbar sysselsättningen.
            </seg>
            <seg n="f55a9ae2">
              I interpellationssvaret skriver statsrådet: Regeringen vill inte
              använda våra gemensamma resurser till att spekulera på börsen
              genom att äga stora poster i enskilda företag.
            </seg>
            <seg n="decb6fd7">
              Det är en tårdrypande argumentation, som är ett sätt att föra
              människor bakom ljuset. På andra håll i regeringspolitiken kan
              vi se att regeringen är fullt beredd att delta i spekulationer
              på marknaden genom en gigantisk privatiseringsvåg, inte minst
              av den svenska sjukvården.
            </seg>
            <seg n="b14a33a5">
              Man är i det här fallet beredd att utan analys sälja ut det som
              svenska folket äger. Marknaden går före människan, och alliansen
              visar sitt rätta ansikte.
            </seg>
            <seg n="6692da03">
              Jag har fortfarande inte fått svar på mina frågor.
            </seg>
          </u>
          <note type="speaker" n="53c1a806">
            Anf. 46 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-18cb0ccc9bcb2c45-2" n="8eddf298">
            <seg n="58e17ef2">
              Fru talman! Det var ett intressant svar av Mats Odell: En valrörelse
              handlar om så mycket mer än bara valmanifestet. Det kan jag hålla
              med om till viss del. Men många av väljarna tar ändå till sig
              det som står i valmanifestet och det som vi är ute på gator och
              torg och pratar om.
            </seg>
            <seg n="fb9d3679">
              När ministern säger att en valrörelse handlar om så mycket mer
              och man inte har gått ut i förväg och talat om vilka utförsäljningar
              av statliga företag man har tänkt göra kan jag inte låta bli att
              dra slutsatsen att man har fört väljarna bakom ljuset.
            </seg>
            <seg n="2a83faa0">
              Därtill funderar jag över vad ministern säger om det som handlar
              om att få en ny ägare i ett företag. Eftersom jag själv kommer
              från det privata näringslivet har jag en viss erfarenhet av det,
              både att bli uppköpt och att ett företag säljs, inte minst utifrån
              den oro man känner som anställd.
            </seg>
            <seg n="f0806207">
              Det jag också har lärt mig som facklig företrädare är att i och
              med att det blir en ny ägare finns det inga som helst garantier
              för att den nye ägaren gör investeringar och utvecklar företaget.
              Det kan också vara så att man är ute efter någon speciell produkt
              som företaget har, ett bra varumärke.
            </seg>
            <seg n="f5354082">
              Det är exempelvis, Gunnar Andrén som tyvärr inte är i kammaren
              just nu varumärket Absolut Vodka. Det är ett så starkt varumärke
              att det nog finns många kapitalister och industriföretagare i
              hela världen som är intresserade av det varumärket.
            </seg>
            <seg n="7b54ceb5">
              Det finns ingenting som säger att den som har köpt ett företag
              inte kan lägga ned det och flytta produktionen utomlands. Det
              händer ganska ofta, både i Sverige och i andra länder. Därmed
              finns det inget samband, som gör att bara för att man säljer ett
              statligt företag blir det därmed en utveckling och fler jobb,
              som i sin tur skulle generera mer intäkter till staten.
            </seg>
            <seg n="ac861d40">
              Någonting annat som förvånar mig oerhört mycket i ministerns
              svar är att var ett företag har sitt huvudkontor och bedriver
              sin verksamhet är något som styrelsen beslutar om. Ja, visst är
              det så. Men det är samma sak där: Med den fackliga erfarenhet
              jag har från industrisysselsättning är det ägaren som har avgörandet
              vad gäller exempelvis var ett huvudkontor ska finnas. Jag har
              själv varit med som facklig företrädare när ägaren flyttat huvudkontoret
              från en plats till en annan. Det var ägaren som fattade beslutet.
              Sedan följer styrelsen naturligtvis dit ägaren pekar. Det ligger
              lite grann i sakens natur.
            </seg>
            <seg n="d4877625">
              Någonting annat som är förvånande är när ministern svarar på
              frågan om regeringen avser att ställa krav på en köpare att vederbörande
              ska upprätthålla viss verksamhet eller viss sysselsättning. Ministern
              pekar så tydligt på att man inte tar ställning till hur man ska
              göra det, när man ska göra det eller vem.
            </seg>
            <seg n="86974616">
              Det visar på precis det vi har sagt hela tiden: Det finns inga
              konsekvensanalyser kring detta, vad som eventuellt kan hända,
              vad som är hoten, vad som är möjligheterna och vad konsekvenserna
              kan bli. Det är det vi saknar. Frågorna kvarstår.
            </seg>
          </u>
          <note type="speaker" n="d75bf662">
            Anf. 47 THOMAS ÖSTROS (s):
          </note>
          <u who="thomas_ostros_b7069a" xml:id="i-f7b010803effb139-3" n="0f175fd2">
            <seg n="2ec74a46">
              Fru talman! På flera borgerliga ledarsidor reagerar man skarpt
              mot hur regeringen har hanterat frågan om massiva utförsäljningar.
              Borgerligheten är trängd, skrev Svenska Dagbladet häromdagen.
            </seg>
            <seg n="8eee4643">
              Det är också uppenbart när man lyssnar till Mats Odell och hans
              borgerliga kamrater i riksdagen att de förtvivlat söker efter
              något köttben att slänga in, eftersom de har så oerhört svårt
              att få gehör för själva idén om att mycket kraftigt sälja ut statliga
              bolag.
            </seg>
            <seg n="55212736">
              Här i kammaren får vi ofta höra borgerliga ledamöter säga att
              man ska använda pengarna till någonting som människor uppfattar
              som positivt. Man ska göra någonting med dem, inte bara betala
              av på statsskulden, säger de borgerliga ledamöterna.
            </seg>
            <seg n="9de514e8">
              Mats Odell har själv börjat ändra argumentation. Förut handlade
              det om att betala av på statsskulden. Nu säger han att pengarna
              ska användas till att bygga äldrebostäder. Låt mig säga till regeringen
              att det är skamligt att hävda att vi måste sälja ut statliga bolag,
              sälja ut kopparnätet till Telia Sonera eller sälja ut SBAB, som
              lett till lägre räntor för bolånekunderna, för att ha möjlighet
              att bygga äldrebostäder. Det är skamligt av en regering som samtidigt
              med ett penndrag avskaffar förmögenhetsskatten för de mycket rika
              i Sverige. Använd inte detta argument!
            </seg>
            <seg n="57d9b107">
              Vad är det som gör att Mats Odell bara viftar undan Riksrevisionens
              grundläggande och mycket hårda kritik? Det är ingen liten sakfråga
              som de pekar på, som det finns invändningar emot. Man pekar på
              att hela den process som Mats Odell har ansvarat för inte har
              uppfyllt grundlagens krav på hur man förbereder en proposition.
              Det handlar om vilket underlag man tar in och hur man argumenterar
              för sin sak.
            </seg>
            <seg n="0f586c39">
              Man underkänner den processen, och det här får vi reda på i riksdagen
              innan beslutet är fattat. Den enda rimliga slutsatsen för regeringen
              är att man ska dra tillbaka sin proposition och börja om från
              början.
            </seg>
            <seg n="0710f098">
              Vad säger då Riksrevisionen? Jo, de säger att regeringen har
              lovat att göra en analys av varje bolag som man ska sälja ut.
              Man ska titta på bolagets utveckling, konkurrenssituation, sysselsättning,
              nationella intressen, samhällsuppdrag och så vidare. Och när Riksrevisionen
              knackar på dörren och får tillgång till handlingarna på Näringsdepartementet
              visar det sig att det icke har gjorts någon sådan analys för de
              här sex bolagen.
            </seg>
            <seg n="baf82170">
              Vad beror det på? Jo, det beror på det argument som ni hade från
              första början. Detta är styrt av bland annat Mats Odells uppfattning,
              grundad i kampen på 70-talet i ungdomsförbundet: Här ska det säljas
              ut, oavsett konsekvenserna. Det är det som har varit ledande,
              för man har inte gjort någon analys.
            </seg>
            <seg n="a900844a">
              Då säger Mats Odell lite föraktfullt: Riksrevisionen kan titta
              i vårt valmanifest. Ja, vi har tittat i valmanifestet inte heller
              där fanns någon analys. Så har också Riksrevisionen gjort. Inte
              heller där fanns den analys som har utlovats. Varför just dessa
              sex bolag? Vad räknar ni med att uppnå? Vad kan hända? Vilka negativa
              konsekvenser kan det här få?
            </seg>
            <seg n="02a1b0f1">
              Riksrevisionen avslutar med slutsatsen att regeringens hantering
              inte uppfyller regeringsformens beredningskrav. Det är mycket
              allvarlig kritik.
            </seg>
            <seg n="21504a31">
              Jag har i grunden en mycket pragmatisk syn på statligt ägande.
              Vi har aktivt arbetat med att utveckla bolagen. Vi har börsnoterat
              Telia Sonera och sett till att bredda Telia Sonera, så att det
              i dag är ett nordeuropeiskt mycket framgångsrikt bolag. Det är
              samma med Nordea. Vi har kunnat använda SBAB för att förbättra
              konkurrensen, och det har varit mycket lönsamt för staten.
            </seg>
            <seg n="227f75e4">
              Den politik Mats Odell nu genomför minskar statens intäkter med
              15 miljarder per år. Det tränger undan äldrebostäder. Det tränger
              undan välfärd. Allt detta sker av blind ideologi.
            </seg>
          </u>
          <note type="speaker" n="ad75b489">
            Anf. 48 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-bbff55baf722d86f-3" n="11a01ff2">
            <seg n="8183ddcb">
              Fru talman! I mitt tidigare inlägg konstaterade jag att jag inte
              hade fått något svar på min interpellation och ställde därför
              frågan igen. Nu konstaterar jag än en gång att jag inte får något
              svar av statsrådet Odell.
            </seg>
            <seg n="94465a03">
              Han är här för att spara tid åt kammaren. Därför har alla interpellationer
              fått samma svar. Ja, det var också ett svar.
            </seg>
            <seg n="4c18b49a">
              Jag måste säga att jag blir ganska besviken. Om det visar sig
              att två statsråd i regeringen har olika uppfattningar om behovet
              av analys och man framför det vid olika tillfällen ger det ju
              en väldigt splittrad bild av vad regeringen vill göra.
            </seg>
            <seg n="205abd12">
              Nu har regeringen vid flera olika tillfällen, fru talman, hänvisat
              till sitt valmanifest. Jag vill påminna om den valdebatt som genomfördes
              där Fredrik Reinfeldt, nuvarande statsministern i regeringen,
              mycket noga påtalade vilka bolag man inte avsåg att sälja. Jag
              tror att många väljare uppfattade att det betydde att man inte
              skulle sälja några statliga bolag. I samma valdebatt påpekade
              också den nuvarande statsministern att man inte skulle sälja ut
              sjukvården, vilket man nu gör.
            </seg>
            <seg n="e203ee6b">
              Jag tror att anledningen till att det finns en ganska stark kritik
              från väljarna just nu mot den borgerliga regeringen är att de
              känner sig förda bakom ljuset. Och då, i detta läge, vänder argumenten,
              precis som mina partikamrater har anfört.
            </seg>
            <seg n="1c2fa868">
              Helt plötsligt ska pengarna användas till järnvägar och vägar.
              Helt plötsligt ska pengarna gå till vård och omsorg och skola.
              Till och med i sitt svar säger Odell att det kan finnas de som
              tycker att det är rimligt att investera skattebetalarnas medel
              i en riskfylld företagsverksamhet. Men det vill inte han göra.
              Jag förstår inte riktigt hur du tänker. Vilken risk är det med
              att ha till exempel de här bolagen?
            </seg>
            <seg n="6ebf012d">
              Regeringen vill inte använda våra gemensamma resurser till att
              spekulera på börsen genom att äga stora företag. Du pratar också
              om kapitaltillskott. Får jag då påminna om att det senaste företaget
              som fick kapitaltillskott inte finns med bland de här sex bolagen.
              Betyder det att statsrådet har för avsikt att sälja de bolag som
              har fått kapitaltillskott, eftersom de enligt statsrådets mening
              faktiskt konkurrerar om välfärdstjänster? Är det statsrådets uppfattning?
              Jag skulle vilja ha ett tydliggörande av det.
            </seg>
            <seg n="758e8c02">
              Jag uppfattar nämligen inte att de här sex statliga bolagen som
              vi nu diskuterar har varit föremål för kapitaltillskott på det
              sätt som man har anfört tidigare i debatten.
            </seg>
          </u>
          <note type="speaker" n="8136f0e2">
            Anf. 49 KARIN ÅSTRÖM (s):
          </note>
          <u who="karin_astrom_465c9e" xml:id="i-f99e140e8c3badc9-0" n="6541d295">
            <seg n="7fd8e6ad">
              Fru talman! Jag tycker faktiskt att det är bekymmersamt att statsrådet
              enbart har fokus på själva affären som sådan. Allt blir så mycket
              bättre med privat ägande. Jag har inte hört statsrådet nämna så
              mycket om konsumentnyttan och människors behov av olika service
              etcetera. Det här är bekymmersamt.
            </seg>
            <seg n="386d4372">
              Jag kan inte nog understryka hur viktigt det har varit för konsumenterna
              och därmed för många familjers ekonomi att staten genom sitt ägande
              i SBAB så framgångsrikt och målmedvetet har lyckats öka konkurrensen
              och vara prispressare vad gäller räntekostnader på bostadslån,
              till skydd och stöd för konsumenterna, för deras bästa.
            </seg>
            <seg n="0a734ecf">
              Självklart är detta oroande för många. Vad kommer att hända med
              bostadsräntan vid en utförsäljning? Claes Norgren på Konkurrensverket
              tog på den offentliga utfrågning som vi hade i slutet av april
              upp frågan om att noga överväga hur man ser på det affärsmässiga.
            </seg>
            <seg n="ea076e79">
              Men vad innebär detta egentligen? Och hur bedömer man det här
              affärsmässigt? Innebär det att man säljer till den aktör som har
              det största ekonomiska värdet av att helt enkelt köpa bort konkurrensen
              på marknaden? Är det inte så att vi då får ett större bankmonopol
              som kommer att ägas av privata vinstintressenter och att vi därmed
              får mindre konkurrens?
            </seg>
            <seg n="8aba3032">
              Vid ett sådant scenario är det en uppenbar risk för stigande
              räntor på bostadslånen. Kommer förtidspensionärer och familjer
              som fått sänkningar i a-kassan och i sjukförsäkringen, alltså
              människor som redan i dag lever på marginalerna i och med de försämringar
              som är genomförda av er, att klara av höjda bolåneräntor? Knappast.
              Kommer de att få livspusslet att gå ihop? Ja, frågorna blir jättemånga,
              och de ställs till mig många gånger när jag är ute och möter väljare.
            </seg>
            <seg n="86b6ae86">
              Hur kommer statsrådet att agera rent konkret för att i första
              hand bibehålla och helst av allt ytterligare förbättra konkurrensen
              på bolånemarknaden?
            </seg>
          </u>
          <note type="speaker" n="02c2337b">
            Anf. 50 BÖRJE VESTLUND (s):
          </note>
          <u who="borje_vestlund_48292a" xml:id="i-5ad2b2293d285489-5" n="7e2e9e65">
            <seg n="14dcff15">
              Fru talman! Jag har vid något tillfälle haft uppdraget att vara
              med vid de Spanienfrivilligas högtid som hålls på förmiddagen
              kl. 10 den 1 maj i Helsingfors. Det är ett antal vänstergrupper
              och syndikalistgrupper som står bakom detta. Man träffar då vänstergrupper
              som man trodde var utdöda sedan lång tid tillbaka.
            </seg>
            <seg n="65060ab2">
              De har två argument, nämligen att allt ont i världen är USA:s
              fel och om världen ska förbättras ska man socialisera. Jag kan
              inte säga att jag tycker att något av argumenten är särskilt bra
              eller hållbart. Men samtidigt läser jag regeringens proposition
              och hör svaren på interpellationerna. Då framgår ungefär samma
              testuggeri i regeringens argumentation. Låt mig ge ett par exempel
              på detta.
            </seg>
            <seg n="9c57f5d0">
              Det framgår att regeringens bedömning är att försäljningar av
              statligt ägda företag på sikt också bidrar till en starkare sysselsättningsutveckling
              i de företag och branscher som berörs. Var finns den analysen,
              fru talman? Var någonstans har den analysen redovisats? Den finns
              inte med i propositionen.
            </seg>
            <seg n="01be8620">
              En annan sådan sak är att staten måste som ägare väga varje kapitaltillskott
              till ett företag mot angelägna satsningar på välfärdstjänster
              såsom sjukvård och utbildning samt omsorgen om barn och gamla.
              Hur mycket har staten det senaste årtiondet skjutit till till
              de statliga företagen som har inneburit att man har fått avstå
              från viktiga reformer för barn, gamla, sjukvård och utbildning?
            </seg>
            <seg n="23c19858">
              Det är svårt att hitta sådana exempel. Sist var det väl Green
              Cargo och SJ. Skälet till det var väl allas gemensamma problem.
              Jag kommer faktiskt inte ihåg vem som var ansvarig för de överföringarna,
              om det var den borgerliga regeringen eller den socialdemokratiska
              regeringen. Egentligen struntar jag i vilket. Problemet där var
              väl att vi hade en gammal vagnspark som vi tvingade SJ respektive
              Green Cargo att köpa. På grund av det var vi tvungna att se till
              att de hade möjlighet att köpa en ny vagnspark.
            </seg>
            <seg n="405c0ec0">
              Sedan hänvisar man till olika debatter. Vi får läsa i valmanifestet
              vad grunden var till detta. Men, fru talman, när började respektive
              partis valmanifest att ligga till grund för en analys av varför
              man ska vidta en viss åtgärd? Man kan ha vilken ideologisk utgångspunkt
              som helst, men normalt sett i svensk politik det är en god tradition
              sker en utredning, så att det finns ett ordentligt och gediget
              material att redovisa när besluten fattas, fru talman. Det är
              det som saknas, och det är det som är kritiken. Det är det som
              ligger till grund för Riksrevisionens kritik.
            </seg>
            <seg n="9ab8aea5">
              Hela tiden återkommer argumenten att allt blir bättre bara vi
              får sälja ut de sex företagen.
            </seg>
            <seg n="e52a4fb2">
              Fru talman! Jag skulle slutligen vilja framföra en rent regionalpolitisk
              argumentation. Under ett antal år satt jag i styrelsen för Länsarbetsnämnden
              i Helsingforss län. Den viktigaste näringen för oss är finanssektorn.
              På vilket sätt kommer Helsingfors att påverkas av detta då finanssektorn
              är så viktig? Vi har ingen aning om var OMX huvudkontor kommer
              att ligga. Sannolikt blir det inte i Helsingfors. Det är däremot
              inte regeringen som har sett till det. Men när det gäller Nordbanken
              och SBAB riskerar vi att bli av med en del av den huvudnäring
              som är viktigast för sysselsättningen i Helsingforss län.
            </seg>
          </u>
          <note type="speaker" n="c60521c5">
            Anf. 51 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-12" n="5fe21587">
            <seg n="f102be97">
              Fru talman! Låt mig börja med att hålla med Thomas Östros på
              någon punkt. Ja, han har varit pragmatisk, men han är det inte
              längre. Han säger att det nu bara är ideologi. Har inte Thomas
              Östros och hans partikamrater någon sorts ideologi? Men den ideologin
              kretsar numera runt att statligt ägande är garanten för en bra
              välfärdsutveckling. Thomas Östros ska tänka efter en gång till.
              Om man tittar på de empiriska bevisen för att detta skulle vara
              en framgångsväg är det inte mycket som talar för det. Lika lite
              talar för att staten genom att äga eller etablera verksamheter
              på olika konkurrensutsatta marknader ska garantera konkurrensen.
            </seg>
            <seg n="759d413d">
              Jag vill gärna fråga er som har talat om det här. I vilka fler
              branscher ska vi öka konkurrenstrycket genom att staten etablerar
              sig där? Är det bara bankbranschen? Det vore väl synd att inskränka
              en så strålande affärsidé till denna bransch? Det finns många
              branscher som skulle må väl av ett ökat konkurrenstryck. Staten
              har ägt en hamburgerkedja. Är det dags att återuppta den affärsidén
              igen?
            </seg>
            <seg n="6732fdea">
              Sedan var det Riksrevisionens kritik. Vi instämmer inte i Riksrevisionens
              kritik i den delen. Nu har Thomas Östros ordnat det så väl att
              denna fråga kommer att utredas i konstitutionsutskottet. Jag välkomnar
              den granskningen och ser fram emot vad utskottet kommer fram till.
            </seg>
            <seg n="1b564381">
              Regeringen har haft två processer. Vi har först gjort en genomgång
              av vilka bolag som bör vara i statlig ägo och vilka som ska få
              nya ägare. Vi tittade på sju bolag och kommunicerade med dem.
              Förutom de nu sex aktuella fanns också SAS med. Efter den genomgången
              tog vi bort SAS. Det är detta Maud Olofsson talar om i sitt interpellationssvar.
            </seg>
            <seg n="2ef674a3">
              Därefter kommer konsekvensanalyserna. De kommer att göras och
              redovisas i god tid innan svenska staten lämnar sitt huvudägarskap
              i dessa bolag. Det är enkelt. Det hade sjunkit in i förra interpellationsdebatten,
              men nu har Thomas Östros glömt bort hela den slutsatsen och är
              lika pigg på att ta upp samma frågeställningar igen som om de
              inte hade förekommit för ett par timmar sedan i kammaren.
            </seg>
            <seg n="651daf17">
              Thomas Östros har för övrigt själv inte bara begärt ett bemyndigande,
              han har sålt 54,7 procent av Telia Sonera utan att, såvitt jag
              förstår, göra dessa analyser. Vi har sålt 8 procent. Vi har kvar
              37,3 procent. Vi kommer att göra dessa analyser innan vi lämnar
              vårt huvudägarskap.
            </seg>
            <seg n="1f0e4016">
              Jag är ledsen, Eva-Lena Jansson, att jag inte hann svara på din
              fråga. Vi kommer att göra analyserna jag upprepar det igen innan
              vi lämnar vårt huvudägarskap.
            </seg>
            <seg n="28328171">
              Lars Lindén tog upp, Alf Eriksson, att den dåvarande regeringen
              genom bland annat förmögenhetsskatten och dubbelbeskattningen
              av svenska ägare missgynnade just svenska ägare och i praktiken
              satte en reaprislapp på svenska företag för utländska köpare.
              Det var det han tog upp, och jag hoppas att det så småningom kan
              sjunka in att det är skillnad mot att staten genom att äga företagen
              skulle kunna garantera huvudkontorens placering.
            </seg>
            <seg n="1b677a90">
              Berit Högman tog upp frågan om skalfördelar. Vi talar om att
              SBAB behöver ytterligare samarbetspartner. Det kan vara en partner
              som är till och med mindre än vad SBAB är i dag, någon annan uppstickare.
              Det är fullt möjligt.
            </seg>
            <seg n="59d1af1a">
              Vi har varit inne på detta, Carina Adolfsson Elgestam, men jag
              tror inte att någon köper ett bolag för 4050 miljarder och börjar
              med att lägga ned världens kanske mest effektiva och bästa produktionsanläggning
              som är så intimt förknippad med just det varumärket.
            </seg>
          </u>
          <note type="speaker" n="d37923fe">
            Anf. 52 ALF ERIKSSON (s):
          </note>
          <u who="alf_eriksson_8c9942" xml:id="i-1f48c3f455a50f99-1" n="9bbe0e3d">
            <seg n="0057f06d">
              Fru talman! Förvanska inte Lars Lindéns ord. Jag tar dem igen:
              Företag kommer alltid att prioritera arbetstillfällen i det land
              man har huvudkontoret. Svenska ägare låter ofta huvudkontoret
              ligga kvar i Sverige.
            </seg>
            <seg n="4eef3c38">
              Fru talman! Jag kan inte tolka den här debatten på något annat
              sätt än att regeringen inte vill informera riksdagen fullt ut
              när det gäller försäljningen av de statliga företagen därför att
              det blir en dålig affär.
            </seg>
            <seg n="13a2144e">
              Man vill inte öppet redovisa om det blir några förbehåll exempelvis
              om forskning eller om huvudkontor. Det kan inte vara någon risk
              att informera om en sådan sak. Vid en försäljning skulle det ju
              gälla alla intressenter.
            </seg>
            <seg n="616a93ca">
              Man vill inte lämna en klar tolkning av budgetlagen. Jag har
              inte hört någon protest mot min tolkning av budgetlagen: Det är
              absolut högsta pris som gäller punkt slut!
            </seg>
            <seg n="3c9e6845">
              Dessutom finns det, förstår jag, problem med långsiktigheten.
              Carl Bennet, tidigare styrelseordförande i Telia Sonera, är bekymrad
              över det långsiktiga kapitalet. Det finns få investerare utanför
              Sverige som så att säga har långsiktiga muskler. Och ännu värre
              lär det bli om vi ska följa regeringens tolkning. I sin iver att
              förklara hur positiv den här försäljningen är anser man det slutar
              i detta att det är mer lönsamt att äga obligationer än att äga
              aktier.
            </seg>
            <seg n="fe386ab5">
              Slutsatsen av detta skulle väl vara att pensionsfonderna, om
              de tog detta ad notam, skulle sälja alla sina aktier.
            </seg>
          </u>
          <note type="speaker" n="a162f4db">
            Anf. 53 BERIT HÖGMAN (s):
          </note>
          <u who="berit_hogman_17a4be" xml:id="i-a8620b27cdbc61d4-2" n="609b9c78">
            <seg n="fc57ea69">
              Fru talman! Det börjar dra ihop sig till slutet av vår debatt
              här.
            </seg>
            <seg n="d760fdde">
              Sammanfattningsvis: Riksrevisionen har underkänt hela försäljningsprocessen.
              Den är inte förenlig med svensk grundlag. Det finns en opinion
              både inom regeringskoalitionen och utanför.
            </seg>
            <seg n="100c6940">
              Vi har försökt att ställa frågor i syfte att öka kvaliteten i
              processen. Det har varit ambitionen här i dag, och så har det
              varit sedan en lång tid tillbaka detta utan något som helst resultat.
              Mats Odell fortsätter ju att köra på utan att egentligen svara
              på våra frågor.
            </seg>
            <seg n="3c1cba06">
              Fortfarande tycker jag att statsrådet motsäger sig själv. I det
              svar vi fått i dag säger han:
            </seg>
            <seg n="5782e32c">
              Att inför en försäljning av ett företag göra en analys av hur
              företaget kommer att utvecklas är omöjligt. I ett annat andetag
              säger statsrådet: Jo, vi ska analysera hur det går.
            </seg>
            <seg n="4a653e08">
              Det som ändå kännetecknar processen är en okänslighet från Mats
              Odell och den borgerliga regeringen. Därför känns det som att
              vi bara kan bäva inför fortsättningen. Vi efterlyser, som sagt,
              kvalitet i processen och underlag som gör att vi i riksdagen vet
              vad vi tar ställning till, men det kommer vi inte att ha till
              den 20 juni när beslutet ska fattas.
            </seg>
            <seg n="cc9cc43a">
              Frågorna kvarstår: Vad är nästa steg? Är det Sveaskog? Är det
              Vattenfall? Är det SJ? Hur snabbt tänker Mats Odell då gå fram?
            </seg>
          </u>
          <note type="speaker" n="7da9f711">
            Anf. 54 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-18cb0ccc9bcb2c45-3" n="8eddf298">
            <seg n="89ff08ce">
              Fru talman! Mats Odell sade att han inte tror att den som köper
              Vin &amp; Sprit börjar med att lägga ned. Nej, det är lite grann just
              det där runt omkring, det där med att man inte har tagit fram
              en konsekvensanalys före beslutet och propositionen till riksdagen.
            </seg>
            <seg n="0536044c">
              Möjligtvis känns det något lugnande att vi faktiskt ska få en
              konsekvensanalys innan regeringen lämnar huvudägarskapet. Något
              lugnare kan man känna sig med det, men man kan fortfarande inte
              låta bli att fråga: Varför hasta fram på detta sätt? Kunde man
              inte ha lugnat sig även med att komma till riksdagen och be att
              få sälja ut de här sex företagen?
            </seg>
            <seg n="1b66fd8d">
              Jag kan inte låta bli att lite grann fundera över det som, återigen,
              handlar om avsaknaden av konsekvensanalyser. Jag tänker på de
              300 anställda nere i Åhus. Det är klart att de är oroliga. Man
              vet ju inte vilka ägare man i framtiden kommer att ha och vad
              eventuella nya ägare kommer att betyda.
            </seg>
            <seg n="4a25d2f3">
              Likaså tror jag att också de på Limmareds glasbruk kan känna
              viss oro, men inte därför att staten är ägare utan utifrån om
              den nya ägaren kommer att köpa bruksglaset från dem eller om det
              kommer att outsourcas.
            </seg>
            <seg n="59303b7b">
              I det perspektivet saknas det en konsekvensanalys detta för att
              man ska veta och ha eventuell sakkunskap med sig innan beslut
              fattas.
            </seg>
            <seg n="8893d13b">
              Vi tror på ett långsiktigt ägande när det gäller både privata
              företag och statliga företag. Det som man nu genomför är kortsiktigt
              för att få ett engångsbelopp. Det kommer nog inte att öka tryggheten
              vare sig i omsorgen om våra barn eller i omsorgen om våra äldre,
              så de fyra frågorna om Vin &amp; Sprit kvarstår.
            </seg>
          </u>
          <note type="speaker" n="219009eb">
            Anf. 55 THOMAS ÖSTROS (s):
          </note>
          <u who="thomas_ostros_b7069a" xml:id="i-f7b010803effb139-4" n="0f175fd2">
            <seg n="ac44008d">
              Fru talman! Få frågor har orsakat en så stor upprördhet bland
              medborgarna i Sverige som denna fråga. Jag får en massa reaktioner.
              Jag vet att också Mats Odell får en massa mycket skarpt kritiska
              frågor om detta. Människor är engagerade.
            </seg>
            <seg n="18cb553d">
              Vad beror det på? Jo, man ser att regeringen av ideologiska skäl
              bestämt sig för att använda sina fyra år vid regeringsmakten till
              att snabbt och till reapris sälja ut folkets tillgångar i form
              av ägande i statliga bolag.
            </seg>
            <seg n="9e90503b">
              Folk ser att processen är sådan att man inte ens har brytt sig
              om att ta reda på varför man säljer bolagen. Folk förstår också
              att detta innebär en mycket dålig affär för medborgarna.
            </seg>
            <seg n="bf21738d">
              De här bolagen har utvecklats mycket starkt. Bara i år lämnar
              de utdelningar på 16 miljarder kronor i statskassan. Dessutom
              har bolagens värde nästan fördubblats sedan 2002. Med hänsyn till
              att det är mycket fina bolag är det naturligtvis en mycket dålig
              affär att nu pressa ut dem till försäljning. Det är klart att
              människor blir kritiska.
            </seg>
            <seg n="03cb5035">
              Sedan har vi den argumentation som jag också tror är en orsak
              till kritiken, nämligen att staten om staten ska ha något ägande
              i några bolag lika gärna kan äga Ikea och att hamburgerbarerna
              då absolut borde köpas upp.
            </seg>
            <seg n="ddb43ef3">
              Det är ett sätt att argumentera som inte är värdigt en regering.
              Nej, det är väl klart att man inte ska köpa Ikea och hamburgerbarer.
              Men vad är det som leder regeringen till att nu under en mycket
              kort tid pressa ut statliga bolag till försäljning, göra mycket
              dåliga affärer och därmed orsaka stor skada för folkhushållet?
            </seg>
            <seg n="eafe3e67">
              Man har inte gjort några genomgångar. Men plötsligt säger nu
              Mats Odell att regeringen har gjort en genomgång och kommit fram
              till sju bolag. Var finns den genomgången? Näringsutskottet har
              inte fått se den, och inte heller Riksrevisionen har fått se den.
            </seg>
            <seg n="471a1ec1">
              Sammanfattningsvis kan jag säga att det är en usel process från
              statsrådet Odells sida.
            </seg>
          </u>
          <note type="speaker" n="f370480b">
            Anf. 56 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-bbff55baf722d86f-4" n="11a01ff2">
            <seg n="6553191e">
              Fru talman! Till sist kom i alla fall ett försök till svar på
              frågan om statsrådet Odell är beredd att vidta några som helst
              åtgärder med anledning av oklarheten kring regeringens agerande.
              Men egentligen var det inte något riktigt svar.
            </seg>
            <seg n="846b053f">
              I det skriftliga svaret står det: Vi menar att det inte är statens
              uppgift att driva företag på konkurrensutsatta marknader. Om detta
              är det bärande argumentet öppnar statsrådet Odell och hela regeringen
              för utförsäljning av LKAB, Vattenfall, Sveaskog, SJ, Green Cargo
              med flera.
            </seg>
            <seg n="c8874122">
              Vem tror att regeringen stannar där? Man har ju bestämt sig för
              att under fyra år sälja ut folkets tillgångar oavsett om det är
              statliga bolag eller om det är sjukhus eller, faktiskt, hyreslägenheter.
              Då är man nog egentligen inte så noga med hur man gör en analys.
              Huvudsaken är att det går fort och att det inte går att förändra
              om fyra år när väljarna har sagt att det blir icke godkänt när
              det gäller den här typen av processer.
            </seg>
            <seg n="16bf7edd">
              Jag måste säga att jag fortfarande tycker att regeringen argumenterar
              mot sig själv och mot fakta. Dessutom tycker jag att jag fortfarande
              inte har fått något svar på frågan om vad som händer med de bolag
              som fått kapitaltillskott eller som kommer att vara i behov av
              det och som just nu inte finns med på utförsäljningslistan. Kommer
              Mats Odell att lägga ut dem på utförsäljningslistan nästa år,
              och kommer i så fall processen då att vara lika urusel som nu
              så att Riksrevisionen återigen får rikta kritik mot regeringen?
            </seg>
          </u>
          <note type="speaker" n="9f4e4b1a">
            Anf. 57 KARIN ÅSTRÖM (s):
          </note>
          <u who="karin_astrom_465c9e" xml:id="i-f99e140e8c3badc9-1" n="6541d295">
            <seg n="509e4958">
              Fru talman! Jag återkommer till mitt första inlägg. Jag tycker
              att statsrådet har varit nonchalant vid besvarandet av min interpellation,
              eller också har statsrådet inte läst den och mina frågor.
            </seg>
            <seg n="070c0a33">
              Jag tar nämligen också upp SBAB:s inlåningsmarknad, där man nu
              öppnat för sparkonton. I slutet av maj var det rusning till SBAB
              och deras inlåningskonton. Jag hade tänkt fråga vad du avser att
              göra för att förbättra inlåningsmarknaden, men jag inser att det
              är en jättesvår fråga eftersom det mer handlar om hur regeringen
              har tänkt kring detta. Man kan bara tänka hur det är tänkt eftersom
              det inte har gjorts några konsekvensanalyser.
            </seg>
            <seg n="fbc2d89a">
              Mycket skulle behöva vägas in innan beslut om utförsäljningar
              tas. Analyser skulle behöva göras av oberoende instanser med vetenskapligt
              beprövad teori och metod för att vi politiker och framför allt
              allmänheten ska få möjlighet att väga för- och nackdelarna med
              försäljningen mot varandra. Just nu drivs utförsäljningen enbart
              av högerideologiska perspektiv. Inga som helst andra överväganden
              görs. För mig har det blivit väldigt tydligt i dag.
            </seg>
            <seg n="825bec66">
              Jag ställer samma fråga och jag har många funderingar säkert
              har många väljare samma funderingar: Vilka blir de bolag som ni
              kommer att sälja härnäst? Sveaskog, Apoteksbolaget? Går LKAB fritt?
              Vad gör ni med Vattenfall? En utförsäljning som drivs av rent
              ideologiska perspektiv är förödande för hela svenska staten, och
              framför allt för människorna.
            </seg>
          </u>
          <note type="speaker" n="6b20abf3">
            Anf. 58 BÖRJE VESTLUND (s):
          </note>
          <u who="borje_vestlund_48292a" xml:id="i-5ad2b2293d285489-6" n="7e2e9e65">
            <seg n="8e02a7b3">
              Fru talman! Jag tycker inte att vi ska äga hamburgerbarer. Det
              är helt klart. Låt mig berätta vad som hände när man sålde ut
              den statliga hamburgerkedjan Clock.
            </seg>
            <seg n="b3a5b2b3">
              Huvuddelen av restaurangerna köptes av den riktigt stora hamburgerkedjan,
              och en del av den lite mindre. Det var en sådan konkurrens i många
              år. Nu börjar en mer regional kedja från en annan del av Sverige
              att etablera sig. Men det var dessa två kedjor som var absolut
              dominerande och det var en mycket liten konkurrens. Man kan fundera
              över om det i det läget var riktigt klokt att sälja den hamburgerkedjan.
              Jag kan ifrågasätta det.
            </seg>
            <seg n="5dfbe862">
              Det jag vill fråga om är Helsingforssregionen och Helsingforssregionens
              situation när man tar bort OMX huvudkontor det verkar vara klart.
              Vi vet inte vad som händer med Nordeas huvudkontor. Vi vet inte
              vad som händer med SBAB:s huvudkontor. Det är grundnäringarna
              i Helsingfors.
            </seg>
            <seg n="f8be2175">
              Vad skulle ha hänt om staten till exempel sade att man skulle
              sälja ut huvudnäringarna i en mindre kommun och inte kunde ge
              svar på vad man gjorde åt det?
            </seg>
            <seg n="028ab466">
              Helsingforssregionen kan man tydligen behandla hur som helst.
              Man ska heller inte behöva svara på frågorna. Det är att inte
              visa respekt. Den här regeringen visar med all önskvärd tydlighet
              sin Helsingforssfientlighet genom att inte göra på det sättet.
              Jag blir väldigt upprörd över att man inte kan tala om vad man
              har tänkt sig med dessa huvudkontor.
            </seg>
          </u>
          <note type="speaker" n="ec4e927f">
            Anf. 59 Statsrådet MATS ODELL (kd):
          </note>
          <u who="mats_odell_751011" xml:id="i-66a490edd850e0da-13" n="5fe21587">
            <seg n="e9105dcb">
              Fru talman! När det gäller Lars Lindén handlade det ju om förmögenhetsskatten,
              Alf Eriksson. Det var dubbelbeskattningen av svenska ägare som
              gjorde att vi systematiskt diskriminerade svenska ägare och systematiskt
              underlättade för utländska ägare att köpa upp svenska företag.
              Det handlade den debatten om.
            </seg>
            <seg n="010cdacf">
              Berit Högman säger att det är omöjligt att analysera framtida
              utveckling. Det stämmer. Det kan man inte göra. Det går inte i
              något bolag. Vi ska analysera det som vi har sagt, nämligen miljön,
              hur konkurrensen på marknaden kommer att förändras och nationella
              intressen av olika slag. Den analysen kommer att göras innan vi
              lämnar vårt huvudägarskap.
            </seg>
            <seg n="be61d9b5">
              Visst hade vi kunnat göra en analys innan vi gick till riksdagen,
              Carina Adolfsson Elgestam, men då hade vi behövt ha en färdig
              affär. Då skulle det ha varit som i Telia-Telenor. Man måste veta
              exakt hur det ser ut. Då hade vi stått inför fait accompli. Då
              hade riksdagen bara varit ett transportkompani. Nu har riksdagen
              möjlighet att göra olika medskick.
            </seg>
            <seg n="6c2eb4a6">
              Det har skett när det gäller Vin &amp; Sprits konstsamling, för att
              nämna ett exempel. Det har skett på ett antal områden. Det är
              möjligt att först analysera vem som bör vara den framtida ägaren
              för de här bolagen.
            </seg>
            <seg n="6127ee2b">
              Jag skulle vilja fråga Thomas Östros vilken analys som ligger
              bakom att nuvarande bolag är den optimala sammanställningen. Staten
              är nu den största ägaren på börsen. Thomas Östros beskyller vår
              regering för ideologi. Jag måste fråga: Vilken ideologi ligger
              bakom den mix som för närvarande gäller och som den socialdemokratiska
              oppositionen nu uppenbarligen så totalt har förälskat sig i?
            </seg>
            <seg n="e3067a31">
              (TREDJE VICE TALMANNEN: Interpellanten har inga ytterligare anföranden.)
            </seg>
            <seg n="494bac33">
              Eva-Lena Jansson utgår ifrån att bostäder och företag ska ägas
              av stat och kommun. Det gör inte vi. Vi tror att det i huvudsak
              är privata ägare och entreprenörer som bygger välfärd.
            </seg>
          </u>
          <note n="0c27cc45">
            Överläggningen var härmed avslutad.
          </note>
          <note n="77d2b37c">
            9 § Svar på interpellation 2006/07:616 om gränshinder
          </note>
          <note type="speaker" n="881fe754">
            Anf. 60 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-441cccb038b968f0-0" n="bc2e34ec">
            <seg n="c0313c5e">
              Fru talman! Ann-Kristine Johansson har ställt tre frågor till
              mig:
            </seg>
            <seg n="ec0532c4">
              På vilket sätt kommer jag att arbeta för att säkerställa en långsiktig
              finansiering av Grensetjänsten?
            </seg>
            <seg n="32d16471">
              Hur kommer jag att verka för att arbetet mot gränshinder inom
              Norden intensifieras?
            </seg>
            <seg n="1e09b7db">
              På vilket sätt kommer jag att verka för att en ökad samordning
              sker när det gäller arbetet mot gränshinder i Sverige?
            </seg>
            <seg n="ecda587d">
              Utvecklingen att allt fler bor i ett nordiskt land och verkar
              i ett annat land är glädjande. Rörligheten över gränserna stärker
              produktiviteten och välfärden i Norden och bidrar till högre sysselsättning
              och minskar därmed utanförskap. Integrationen över gränserna i
              Norden måste underlättas och gränshinder undanröjas.
            </seg>
            <seg n="83f8c858">
              Ann-Kristine Johansson framhåller att Grensetjänsten är ett viktigt
              redskap i detta arbete. Jag har besökt Grensetjänsten och delar
              helt hennes uppfattning att den informations- och rådgivningsverksamhet
              som där bedrivs är betydelsefull. Regeringen bidrar i år med 750
              000 kronor till Grensetjänsten. Det är avsett som ett tillfälligt
              bidrag och från Grensetjänstens sida arbetar man nu på att få
              en mer långsiktig finansiering till stånd.
            </seg>
            <seg n="7756b198">
              I likhet med Ann-Kristine Johansson anser jag att gränshindersarbetet
              måste intensifieras. För bara en månad sedan utfärdade arbetsmarknadsminister
              Sven Otto Littorin och den danske sysselsättningsministern Frederiksen
              en deklaration med syfte att stärka integrationen i Öresund. Vissa
              konkreta gränshinder nämndes i deklarationen som exempel på hinder
              som borde lösas.
            </seg>
            <seg n="3798b80a">
              I Regeringskansliet samlar vi nu in uppgifter från fackdepartementen
              om gränshinder. Med hjälp av dessa uppgifter kommer vi sedan att
              på ett samordnat sätt arbeta vidare för att avlägsna gränshinder.
              Jag kommer naturligtvis också att fortsätta den givande dialogen
              med företrädare för Öresundsregionen, Tornedalen och de områden
              som gränsar till Norge.
            </seg>
            <seg n="c24f2903">
              Också inom Nordiska ministerrådet pågår ett kontinuerligt arbete
              för att kartlägga och avlägsna gränshinder. Nästa år är Sverige
              ordförande i detta mellanstatliga samarbete. Avlägsnande av gränshinder
              är en av de frågor som kommer att prioriteras.
            </seg>
            <seg n="406d2f82">
              Trots värdegemenskapen och språkgemenskapen i Norden har vi olika
              traditioner. Det gör att vi inte alltid kan förena våra system
              och på så sätt avskaffa gränshinder. I sådana fall är de informationsinsatser
              som Ann-Kristine Johansson nämner viktiga för att den enskilde
              ska hitta rätt i regelverken. På det nordiska planet samordnas
              informationen inom skatteområdet i den nordiska skatteportalen.
              Nästa år kommer denna att kompletteras med en nordisk socialförsäkringsportal,
              vilket jag välkomnar.
            </seg>
          </u>
          <note type="speaker" n="2a444abe">
            Anf. 61 ANN-KRISTINE JOHANSSON (s):
          </note>
          <u who="ann-kristine_johansson_80f4d4" xml:id="i-57a679faa3255157-0" n="cdf1930c">
            <seg n="421fe51d">
              Fru talman! Jag måste tacka statsrådet för svaret. Vi är överens
              om mycket, bland annat att integrationen över gränserna ska underlättas
              och gränshinder undanröjas.
            </seg>
            <seg n="c6b4a839">
              Visionen för det nordiska samarbetet har varit och är att man
              ska kunna röra sig fritt och verka över landsgränserna. Det är
              en grundläggande förutsättning för att behålla en konkurrenskraftig
              region i Norden.
            </seg>
            <seg n="f51f5b38">
              Att lösa gränshinder har varit en prioriterad fråga i det nordiska
              samarbetet. Men det finns fortfarande efter ett antal år många
              gränshinder kvar, och det dyker upp nya hela tiden. Många kan
              vittna om byråkratiska hinder som man stöter på.
            </seg>
            <seg n="b32cc9a4">
              Jag bor själv i ett gränslandskap, Värmland, där vi har Morokulien
              där Grensetjänsten finns. Det har varit naturligt för vår del
              att röra sig över gränserna. Man åker och handlar och går på dans
              på andra sidan gränsen, och man gifter sig med någon från andra
              sidan gränsen, men hela tiden stöter man på gränshinder.
            </seg>
            <seg n="3181ad9f">
              I Värmland finns alltså Morokuliens grensetjänst som under flera
              år framgångsrikt har arbetet med att lösa gränshinder. Det gör
              man bland annat genom det så kallade gränsrådet, där jag vet att
              statsrådet har varit och lyssnat och deltagit. Man jobbar konkret
              med att lösa gränshinder. Jag har en lista här på 21 gränshinder,
              varav 9 har blivit lösta genom att man sitter tillsammans i gränsrådet.
              Det är inte så många frågor som behöver lyftas upp på nationell
              nivå lagstiftningsmässigt, utan det handlar om att man pratar
              med varandra, och det behöver utvecklas ännu mer.
            </seg>
            <seg n="687e9464">
              Grensetjänsten skulle behöva utveckla samarbetet ytterligare
              med bland annat näringsliv och småföretagare. Men mycket av kraft,
              arbete och tid går till att hitta en finansiering för deras del.
              Här måste det till en långsiktig finansiering för alla de tre
              grensetjänsterna, såväl Morokulien som HaparandaTorneå och Öresund.
              Gränshindersamordnaren, som Nordiska rådet föreslår, kan vara
              en del av lösningen.
            </seg>
            <seg n="a78fd9de">
              Jag saknar i svaret beskedet att statsrådet ska medverka till
              att skapa en långsiktighet för Grensetjänsten i Morokulien men
              även för de andra tre. Jag skulle vilja att statsrådet tar på
              sig ledartröjan, driver på och hittar en klok lösning för att
              konkret arbeta med att nå visionen om ett gränslöst Norden.
            </seg>
            <seg n="b195c422">
              En annan fråga är hur man på Grensetjänsten konkret ska jobba
              med att lösa finansieringen. Jag tycker att statsrådet skulle
              kunna vara aktiv och hjälpa till där. Jag undrar hur statsrådet
              ser på det.
            </seg>
          </u>
          <note type="speaker" n="01709746">
            Anf. 62 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-441cccb038b968f0-1" n="bc2e34ec">
            <seg n="bd06fc5d">
              Fru talman! Exemplet med gränsråd, för att börja där, tycker
              jag är ett väldigt gott exempel. Det har jag haft med mig vid
              diskussionerna både i Tornedalen och i Öresund. Jag tycker att
              det är ett väldigt pragmatiskt bra sätt som jag imponerats av,
              och jag vill gärna sprida den kunskapen. Tjänstemän från olika
              myndigheter och verk från båda sidor av gränsen sätter sig ned
              och diskuterar vad som är problemet. Sedan får de i uppgift att
              gå hem och lösa det och sedan komma tillbaka och berätta vad de
              har kommit fram till och hur de har hanterat situationen.
            </seg>
            <seg n="1c9b4344">
              Jag kan bara instämma i Ann-Kristine Johanssons resonemang om
              att många av gränshindren, 9 av 21, ändå är lösta. Och som Ann-Kristine
              Johansson också säger behövs det inte alltid lagstiftning. Detta
              tycker jag är ett bra och pragmatiskt exempel på hur man kan lösa
              många av de problem som man ibland i onödan lyfter upp till den
              lagstiftande församlingen.
            </seg>
            <seg n="1bb4b0a3">
              Det kan också bero på att Norge och Sverige i gränsregionerna
              har en lång historia av att arbeta samman och lösa saker. Man
              far över gränsen utan några större tankar. Också Tornedalen har
              haft detta samarbete. Öresund ligger lite efter. Det var först
              när bron kom som gränshindren uppdagades, men nu har samarbetet
              kommit i gång med en enorm kraft även där.
            </seg>
            <seg n="7583aa87">
              Jag märker otåligheten bland många människor som säger att vi
              måste göra någonting. Det är så otroligt många i dag som arbetar
              och bor på olika sidor av gränsen, och de känner sig otåliga och
              vill att det händer saker. Detta har jag förstått och detta har
              jag tagit till mig. Bland annat därför har jag nu bett fackdepartementen
              att sammanställa en förteckning över saker på respektive område
              som kan hjälpa till att lösa situationen för många människor.
            </seg>
            <seg n="135a2c78">
              När det sedan gäller detta att man upplever hinder på vägen kanske
              det inte riktigt är hinder, utan det handlar om att vi är två
              länder. Vi är två länder med olika lagstiftningar, olika parlament
              och olika organisation vad gäller myndigheter och verk, så hindren
              kanske är demokratiska, om vi ska tänka den tanken, för det är
              många gånger de respektive ländernas parlament som har beslutat
              om olika socialförsäkringssystem och trygghetssystem. Ett hinder
              kan alltså också vara en demokratisk fråga på något sätt. Men
              självklart vet jag att det finns ett intensivt önskemål från inblandade
              parter och jag tror också parlamentariker att försöka undanröja
              de hinder som kan upplevas som onödiga.
            </seg>
            <seg n="154d212f">
              När det gäller finansieringen vet jag att de 750 000 kronor som
              Sverige beslutat om, ett belopp som också Norge har gått in med,
              är för i år. Men man får också söka lösningar hos lokala och regionala
              aktörer när det gäller att vara med och finansiera. Det är naturligtvis
              också en fråga för Nordiska ministerrådet. Om Grensetjänsten väcker
              den frågan kommer vi att hantera den i Nordiska ministerrådet.
              Jag tror nämligen att frågan redan finns där.
            </seg>
          </u>
          <note type="speaker" n="82037597">
            Anf. 63 ANN-KRISTINE JOHANSSON (s):
          </note>
          <u who="ann-kristine_johansson_80f4d4" xml:id="i-57a679faa3255157-1" n="cdf1930c">
            <seg n="5d6180e8">
              Fru talman! Som statsrådet säger går inte allt att lösa och ska
              inte heller lösas, för det är två länder som har olika lagstiftningar.
            </seg>
            <seg n="1ce6be6e">
              Det handlar om information och åter information till alla som
              tar ett jobb i ett annat land om vad man kan drabbas av. Informationen
              är väldigt viktig, och den ska ske nära medborgaren. Här spelar
              Grensetjänsten en viktig roll, precis som Hallå Norden gör på
              ett lite större plan. Men Grensetjänsten i Morokulien likväl som
              i Haparanda och Öresund finns där människor och företagare är.
              Informationen är alltså mycket viktig.
            </seg>
            <seg n="02db0917">
              Det behövs en fördjupad samordning av de bilaterala grensetjänsterna.
              Man behöver lära av varandra, dra nytta av kunskapen statsrådet
              säger att gränsrådet skulle kunna finnas vid gränserna i alla
              de tre nordiska länderna och ytterligare utveckla det samarbete
              som finns.
            </seg>
            <seg n="92161529">
              Men det behövs ingen ny instans. Nordiska rådet talar om en gränshindersamordnare,
              en jättebra idé, men den får inte ta resurser från det konkreta
              arbete som sker lokalt, utan det måste fortsätta.
            </seg>
            <seg n="2aeed3e3">
              Därför skulle jag vilja höra lite hur statsrådet ser på gränshindersamordnarens
              möjligheter. Gränshindersamordnaren skulle kunna verka på nationell
              nivå. Grensetjänsten skulle till exempel kunna lyfta upp problem
              som man inte kan lösa i gränsrådet till högre instans och vidare
              till Nordiska ministerrådet.
            </seg>
            <seg n="343e3b17">
              När det gäller de tre grensetjänsterna finns det en skiss som
              jag är väldigt intresserad av, nämligen att gränssamordnaren blir
              en överinstans över de tre centralerna Hallå Norden och att allt
              samordnas. Där tror jag att det är viktigt att ministerrådet tar
              initiativ till att se hur detta kan utvecklas.
            </seg>
            <seg n="9f272d23">
              Finansieringen som är en tillfällig lösning för i år är jättebra.
              Det har gjort att det blivit lugnare för bland annat Grensetjänsten.
              Och de regionala och lokala aktörerna är med. Men regionala aktörer
              i bland annat Värmland säger att Grensetjänsten också jobbar på
              nationell nivå. De är inte intresserade av att gå in med för mycket
              pengar, eftersom man från hela Sverige vänder sig till Grensetjänsten.
              Därför behövs det en nationell finansiering eller att ministerrådet,
              alla tillsammans i Norden, skapar en långsiktig finansiering av
              de tre olika informationscentren. Jag skulle vilja höra hur statsrådet
              ser på den möjligheten.
            </seg>
            <seg n="153c7943">
              När vi har ordförandeskapet nästa år måste Sverige verkligen
              ta på sig ledartröjan och driva på arbetet. Det sker mycket, men
              det måste bli mer konkret och samordnas. Pengarna ska användas
              bra och inte slösas. Och pengarna och arbetet ska samordnas, kanske
              med en gränssamordnare som håller ihop arbetet.
            </seg>
          </u>
          <note type="speaker" n="0e158dbd">
            Anf. 64 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-441cccb038b968f0-2" n="bc2e34ec">
            <seg n="b4986daf">
              Fru talman! Jag tänker inte kommentera gränssamordnarens eventuella
              roll och funktion. Det är lite för tidigt för det.
            </seg>
            <seg n="5244b335">
              Vi ska samtidigt vara medvetna om att när vi bygger upp nya strukturer
              finns det annat som kan komma i kläm, och det uppstår nya gränser.
              Jag avvaktar därför.
            </seg>
            <seg n="2dbb05ff">
              Jag vet att Nordiska rådet har haft denna tanke. Jag utgår från
              att de fortfarande kommer att diskutera detta. Jag ska träffa
              den svenska delegationen på torsdag. Då kan jag kanske få fler
              tankar och upplysningar om vad de tänker.
            </seg>
            <seg n="617c0dc4">
              När det gäller finansieringen av gränsinformationen, som Grensetjänsten
              och så vidare, är det viktigt att det inte bara blir Sverige som
              utlovar någon form av ekonomiskt bistånd. Vi är två länder, och
              det måste vara rim och reson i det. I år utlovade vi pengar före
              Norge. Inte förrän alldeles i sluttampen kom Norge med sina pengar.
              Det är ingen bra situation. Vi behöver ha lite fastare spelregler.
              Det kan jag också instämma i. Gränsinformationen är inte bara
              en nations fråga, utan det är flera. Därför är det mycket bra
              att Grensetjänsten tar en diskussion med Nordiska ministerrådet.
              Då får vi se var vi hamnar där.
            </seg>
            <seg n="b54aa2bc">
              Information är viktigt. Skatteportalen finns och besöks av många.
              Senast jag var i Norge och besökte en väninna som har arbetat
              några år i Sverige och några i Norge informerade jag henne om
              detta. Socialförsäkringsportalen kommer också.
            </seg>
            <seg n="fff7d16f">
              Information är viktigt; det är vi överens om. Finansieringen
              kommer säkert att diskuteras vidare. Viktigt är i så fall att
              vi får lika spelregler för de olika länderna. Det är också viktigt
              att de lokala och regionala aktörerna finns med i arbetet med
              att skapa detta informationscentrum. Det är betydelsefullt för
              många, både för företagare och enskilda individer.
            </seg>
          </u>
          <note type="speaker" n="2daec44e">
            Anf. 65 ANN-KRISTINE JOHANSSON (s):
          </note>
          <u who="ann-kristine_johansson_80f4d4" xml:id="i-57a679faa3255157-2" n="cdf1930c">
            <seg n="d781fa6b">
              Fru talman! Jag håller fullständigt med statsrådet om att det
              finns en risk för att annat kommer i kläm när man bygger upp nya
              strukturer. Därför vill jag att man verkligen funderar på hur
              man ska organisera det hela framöver. Jag ser fram emot att fortsätta
              diskussionen inom Nordiska rådet och med statsrådet, bland annat
              nu på torsdag men även framöver.
            </seg>
            <seg n="332039f1">
              Det här gäller inte bara Sverige. Detta är av gemensamt intresse
              för alla nordiska länder. Man måste gå in med resurser från både
              Sverige, Norge, Danmark och Finland. Det gäller för alla länder
              att lösa gränshinder; det är inte bara av svenskt intresse.
            </seg>
            <seg n="4d4b40d9">
              Jag tog upp frågan med statsrådets norska samarbetskollega när
              vi var på Nordiska rådets session i Köpenhamn och fick då ett
              mycket positivt svar. Hon såg vikten av det arbete som sker i
              Morokulien.
            </seg>
            <seg n="c4ea5897">
              Frågan om hur man ska lösa gränshinder kommer troligtvis upp
              framöver, inte minst på sessionen i höst. Det är en prioriterad
              fråga.
            </seg>
            <seg n="8ccccf2f">
              Men som sagt var, den långsiktiga finansieringen är otroligt
              viktig för att vi ska kunna fortsätta det goda arbete som sker.
              All kraft hos dem som jobbar på Grensetjänsten ska inte läggas
              på att söka pengar. Man ska kunna fortsätta med att jobba med
              de bilaterala gränshindren och lösa dem så att nordiska medborgare
              kan röra sig fritt över gränserna precis som vår vision är i det
              nordiska samarbetet.
            </seg>
          </u>
          <note type="speaker" n="69403e1d">
            Anf. 66 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-441cccb038b968f0-3" n="bc2e34ec">
            <seg n="a7aae002">
              Fru talman! Under de snart nio månader som jag har fått ansvara
              för dessa frågor har de för var dag blivit allt viktigare. Folk
              pendlar och bosätter sig. Inte minst jag som kommer från Öresundsregionen
              ser hur många danskar som bor i Malmö. Frågan är viktig.
            </seg>
            <seg n="78b03207">
              Jag kan beklaga att det har kommit upp så sent i debatten. Det
              är först under det senaste året som det har blivit mycket fokus
              på dessa frågor.
            </seg>
            <seg n="65ab3e9d">
              Ann-Kristine Johansson var inne på ordförandeskapet. Där sätter
              vi viktigt fokus på gränshinder. Eller varför kan vi inte kalla
              det för gränsmöjligheter? Det finns vissa problem, men dem ska
              vi ändra till möjligheter. Vi får se hur långt vi kommer. Allt
              går inte att lösa. Vi kan inte lagstifta över andra länders lagstiftning.
            </seg>
            <seg n="f25d5077">
              Jag har varit i Tornedalen, Eda kommun och Öresund. Jag har varit
              runt mycket, lyssnat och antecknat. Det finns många fall av liknande
              problem, men det finns också många olika sätt att lösa dem på.
              Man löser problemen på olika sätt i de olika gränsregionerna,
              men man vill, längtar och väntar på att det ska ske något. Jag
              kan bara beklaga att det inte har gjorts mer än det har hittills.
            </seg>
            <seg n="b907ded6">
              Jag vet att Ann-Kristine Johansson också är engagerad i frågorna,
              och jag ser fram emot att diskutera det och att vi hjälps åt att
              föra ut frågorna så att det går lite snabbare än vad det har gjort
              tidigare.
            </seg>
          </u>
          <note n="0c27cc45">
            Överläggningen var härmed avslutad.
          </note>
          <note n="25350551">
            10 § Svar på interpellation 2006/07:595 om räddningsskolan i
            Skövde
          </note>
          <note type="speaker" n="6b86963a">
            Anf. 67 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-116fe8beafb00ad3-0" n="680f2202">
            <seg n="14d202da">
              Fru talman! Monica Green har frågat mig om jag är beredd att
              medverka till en nedläggning av räddningsskolor i vårt land, trots
              att det behövs ökade kunskaper om krishantering såväl nationellt
              som internationellt, samt om jag är beredd att dra ner så mycket
              personal trots regeringens uttalade mål om fler i arbete.
            </seg>
            <seg n="835fcc33">
              Som svar på interpellationen får jag anföra följande: Utbildningsverksamheten
              vid Räddningsverkets fyra skolor har genomgått stora förändringar
              under de fem senaste åren. Personalstyrkan har under den tiden
              minskat från 600 till nuvarande 358 årsarbetskrafter och gjort
              det nödvändigt att se över också utbildningsorganisationens struktur.
              Ett sådant arbete har bedrivits såväl inom Räddningsverket som
              i Utredningen om en ny myndighet för säkerhet och beredskap.
            </seg>
            <seg n="93e47e99">
              Utredningens betänkande Alltid redo! En ny myndighet mot olyckor
              och kriser (SOU 2007:31) har skickats ut på remiss till drygt
              130 olika remissinstanser. Svarstiden går ut den 8 september.
              Som jag har framhållit i svar på två skriftliga frågor i riksdagen
              är jag inte beredd att börja förhålla mig till utredningens olika
              förslag innan jag har tagit del av remissinstansernas synpunkter.
            </seg>
          </u>
          <note type="speaker" n="b932b6bd">
            Anf. 68 MONICA GREEN (s):
          </note>
          <u who="monica_green_30ca1b" xml:id="i-5cd6b98fa0f82376-0" n="e29246e7">
            <seg n="f18a3ac0">
              Fru talman! Jag har full respekt för att försvarsministern vill
              vänta in remissinstanserna. Det är fullt förståeligt att man gör
              så i detta läge.
            </seg>
            <seg n="cbfce5a9">
              Men det finns ändå mycket att diskutera eftersom vi anser att
              det finns många brister i utredningen. Utredaren har till exempel
              aldrig besökt räddningsskolan i Skövde utan har gjort sig en uppfattning
              om den i alla fall. Han har gjort påståenden om att räddningsskolan
              i Skövde inte skulle finnas på kartan och att Skövdes räddningsskola
              skulle ha ett för litet övningsfält. Allt detta är helt fel. Räddningsskolan
              i Skövde har det största övningsfältet av dessa fyra skolor.
            </seg>
            <seg n="a71de7f8">
              Jag kan också förstå att Mikael Odenberg inte vill ta ställning
              gentemot någon av skolorna. Jag har full respekt för det. Jag
              tycker till och med att vi ska behålla alla fyra räddningsskolorna
              i landet eftersom vi behöver mer kunskap och kompetens framöver
              om både katastrofberedskap och räddning på olika sätt. Jag kan
              mycket väl tänka mig att det blir den slutsatsen. Jag hoppas att
              Mikael Odenberg kommer fram till det när remissomgången är slut.
            </seg>
            <seg n="94c230b9">
              Jag tänker ändå plädera för Skövde eftersom man där har den mest
              kvalificerade hundutbildningen. Det handlar om att man har med
              sig hundar som hittar människor i jordbävningsdrabbade områden.
              Skövdeskolan är den som har högst kompetens på kemiområdet. Den
              har också internationell kompetens och efterfrågas mycket vid
              både naturkatastrofer och andra katastrofer runt om i världen.
            </seg>
            <seg n="9d1fe908">
              Därför är räddningsskolan i Skövde oerhört viktig för hela landet.
              Den har också hela landet som upptagningsområde, och hit kommer
              brandmän från olika kommuner som ska utbilda sig. Men den har
              inte bara elever från hela landet utan också från hela världen.
              Den har gott rykte om sig att ha en bra och kvalificerad utbildning.
            </seg>
            <seg n="34ac99dd">
              Dessutom är det den skola som har mest kostnadseffektiv utbildning
              av de fyra skolorna. Om utredaren skulle komma fram till att man
              skulle spara pengar genom att lägga ned den skola som är mest
              kostnadseffektiv ifrågasätter jag den slutledningen.
            </seg>
            <seg n="b829be7c">
              Mikael Odenberg hänvisade till 130 remissinstanser. Det är bra,
              men det är märkligt att Glesbygdsverket inte har utsetts som remissinstans.
              Jag undrar om det finns någon baktanke med det. Nu kan Glesbygdsverket
              i alla fall svara, naturligtvis, men det är märkligt. Med tanke
              på förslagens karaktär, att flytta myndigheten från Karlstad till
              Helsingfors i skarp motsättning till den tanke som man tidigare
              haft att placera ut myndigheter ute i landet och att dessutom
              vilja lägga ned två av de fyra skolor som finns, borde Glesbygdsverket
              vara remissinstans. Jag antar att det är ett rent misstag som
              regeringen har gjort. Det skulle man kunna rätta till nu. I annat
              fall får väl Glesbygdsverket svara ändå.
            </seg>
            <seg n="beffd094">
              Vi har fyra bra räddningsskolor, och Skövde är en av dem. Den
              bör i allra högsta grad få fortsätta, utvecklas och bygga ut sin
              verksamhet. Det har den kapacitet för att göra.
            </seg>
          </u>
          <note type="speaker" n="fbd6f491">
            Anf. 69 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-116fe8beafb00ad3-1" n="680f2202">
            <seg n="ae4094d9">
              Fru talman! Det som kännetecknar Räddningsskolan i Skövde är
              att den är lokaliserad till interpellantens valkrets, och jag
              har skriftligen fått brev från Skaraborgsledamöter från samtliga
              partier som vill slå ett slag för sin räddningsskola. Jag emotser
              nu skrivelser från riksdagsledamöter från tre andra valkretsar
              som kommer att torgföra stöd för sina räddningsskolor.
            </seg>
            <seg n="4fca4d22">
              För min del kvarstår dock svaret oförändrat. Jag är inte beredd
              att gå in i någon diskussion för eller emot enskilda utbildningsanstalter
              förrän jag har tagit del av de remissvar som nu är under förfärdigande
              i de olika remissinstanserna. Om vi kan få 131 remissvar i stället
              för 130 genom att också Glesbygdsverket yttrar sig är jag bara
              tacksam för det. Ju bredare beslutsunderlag desto bättre. Sedan
              är jag beredd att återkomma med mina slutsatser.
            </seg>
          </u>
          <note type="speaker" n="14e6abab">
            Anf. 70 MONICA GREEN (s):
          </note>
          <u who="monica_green_30ca1b" xml:id="i-5cd6b98fa0f82376-1" n="e29246e7">
            <seg n="1b9f7dfc">
              Fru talman! Jag hoppas då att försvarsministern kommer fram till
              att inte lägga ned någon av de här skolorna. Jag hör en viss nedlåtande
              attityd mot att man skulle tala för sin egen valkrets. Det är
              precis därför som vi har demokrati i det här landet. Vi är valda
              från olika delar av landet för att kunna representera olika delar
              av landet. Det är en del i demokratin att vi finns ute bland väljarna,
              att vi finns ute bland de olika verksamheter som finns när det
              gäller räddningsskolor och på annat sätt när det händer saker
              ute i landet. Det är jätteviktigt att vi har riksdagsledamöter
              från hela landet som ser när någonting går galet. I det här fallet
              håller det på att gå riktigt galet.
            </seg>
            <seg n="415477a4">
              Om försvarsministern kommer fram till att man ska lägga ned räddningsskolan
              i Skövde gör försvarsministern ett väldigt stort misstag. Det
              är den mest kostnadseffektiva räddningsskolan. Det är den med
              de största utvecklingsmöjligheterna. Den samarbetar med försvaret
              och polisen där och med högskolorna runt omkring. Det är inte
              bara Skövde högskola som samarbetar med räddningsskolan i Skövde
              utan även Jönköping, Chalmers i Göteborg och andra utbildningsinstanser.
              Polisen, försvaret och högskolorna runt omkring samarbetar med
              räddningsskolan i Skövde, och för Västra Götalands del är det
              oerhört viktigt att en så bra skola med kvalitet och kompetens
              får fortsätta.
            </seg>
            <seg n="8c718ee1">
              Jag vädjar än en gång till försvarsministern att faktiskt titta
              hur det kommer sig att den här utredaren har börjat föreslå nedläggning
              av skolor trots att det inte finns i direktiven. Man måste återigen
              fundera på varför utredaren har kommit fram till detta. Det skulle
              vara ett stort misstag att lägga ned räddningsskolan i Skövde.
            </seg>
          </u>
          <note type="speaker" n="d889c824">
            Anf. 71 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-116fe8beafb00ad3-2" n="680f2202">
            <seg n="fc452d86">
              Fru talman! Låt mig först säga att det absolut inte finns något
              nedsättande från min sida för att man engagerar sig i sin valkrets
              frågor. Det är synnerligen hedervärt och fullt respektabelt. Men
              det blir också lite ensidigt. Det finns tre andra räddningsskolor
              i landet som jag också måste titta på. Jag kan inte begränsa mig
              till en av dem. När jag så tydligt har klargjort att jag vill
              se vad remissinstanserna har att säga om utredningens förslag
              innan jag börjar förhålla mig till dem tycker jag mot den bakgrunden
              att det kanske är lite tidigt att börja spekulera i mina eventuella
              misstag i den fortsatta hanteringen.
            </seg>
            <seg n="d4139fe9">
              Jag tror dock att man bör vara klar över att det finns ett underlag
              som indikerar att det blir svårt att bibehålla fyra räddningsskolor
              i Sverige. Det är inte bara påfund av utredaren, utan också Räddningsverket
              självt har tagit fram två olika alternativ: ett med två skolor
              och ett med tre skolor. Det är ett uttryck för att det sannolikt
              behövs en rationalisering men också utveckling av den utbildningsverksamhet
              som bedrivs inom Statens räddningsverk.
            </seg>
          </u>
          <note type="speaker" n="7f772e8e">
            Anf. 72 MONICA GREEN (s):
          </note>
          <u who="monica_green_30ca1b" xml:id="i-5cd6b98fa0f82376-2" n="e29246e7">
            <seg n="096caa71">
              Fru talman! Det är just det som gör att det är så märkligt att
              utredaren nu åter har tittat på detta. Räddningsverket självt
              har nyligen tittat över vad man ska göra med de fyra skolorna
              och kommit fram till att alla fyra skolorna ska vara kvar. Det
              är märkligt att utredaren drar sina egna slutsatser, trots att
              sådant uppdrag inte finns i direktiven, nämligen att föreslå att
              skolor ska läggas ned. Det är därför det är så alarmerande. Räddningsverket
              har självt, vilket Mikael Odenberg också hänvisar till, nyligen
              sett över sin verksamhet. I det svar som Mikael Odenberg inledningsvis
              läste upp beskrev försvarsministern den omvälvande process som
              räddningsskolorna redan har genomfört. Då räcker det med det.
              Man ska inte fortsätta att dra ned på antalet lärare som jobbar
              inom Räddningsverket. Det skulle vara förfärligt om vi tappade
              all den kompetens och allt det kunnande som dessa besitter.
            </seg>
            <seg n="505f56e8">
              Jag vädjar ytterligare en gång till försvarsministern att tänka
              över detta mycket noga innan han drar sådana slutsatser som han
              gjorde i det senaste inlägget, att det behöver läggas ned skolor.
              I den senaste utredning som Räddningsverket gjorde kom man fram
              till att det inte behövs. Det behövs skolor på fyra håll i landet,
              och de borde få fortsätta, tycker jag. Skövdes räddningsskola
              är av högsta kvalitet och kompetens och har mycket bra utvecklingsmöjligheter.
            </seg>
          </u>
          <note type="speaker" n="c01460e9">
            Anf. 73 Försvarsminister MIKAEL ODENBERG (m):
          </note>
          <u who="mikael_odenberg_0f1a5b" xml:id="i-6bb248cc0b6166f3-0" n="680f2202" next="i-885299f3176cd27f-0">
            <seg n="aab2596a">
              Fru talman! För tredje gången: Vi får återkomma i höst och göra
              en bedömning när vi har sett vad remissinstanserna har för synpunkter
              på utredarens förslag. Dock bör det sägas att utredaren har haft
              ett uttryckligt uppdrag att analysera samhällets behov av utbildning
              inom ramen för skydd mot olyckor och krisberedskap och dess organisering
              och lokalisering. Utredaren har haft i uppdrag, med de direktiv
              som den tidigare regeringen har skrivit till honom, att också
              se över Statens räddningsverks utbildningsplattformar, det vill
              säga de fyra skolorna, utifrån perspektivet kostnadseffektivitet.
              Det har utredaren nu gjort.
            </seg>
          </u>
          <note n="0c27cc45">
            Överläggningen var härmed avslutad.
          </note>
          <note n="30c607bb">
            11 § Bordläggning
          </note>
          <note n="8c0da893">
            Anmäldes och bordlades
          </note>
          <note n="77600203">
            12 § Anmälan om skriftligt svar på fråga
          </note>
          <note n="4e768605">
            Anmäldes att skriftligt svar på följande fråga inkommit
          </note>
          <note n="383669b2">
            den 8 juni
          </note>
          <u who="mikael_odenberg_0f1a5b" xml:id="i-885299f3176cd27f-0" n="680f2202" prev="i-6bb248cc0b6166f3-0">
            <seg n="e8e0d8be">
              Luciano Astudillo
            </seg>
          </u>
          <note n="519cdfe5">
            Svaret redovisas i bilaga som fogats till riksdagens snabbprotokoll
            tisdagen den 19 juni.
          </note>
          <note n="bee81b91">
            13 § Kammaren åtskildes kl. 13.48.
          </note>
          <note n="82d5db8a">
            Förhandlingarna leddes
          </note>
          <note n="3f234c5e">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
