<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--105</head>
          <docDate when="2006-05-11">2006-05-11</docDate>
        </div>
      </front>
      <body>
        <div>
          <note n="fac60f0a">
            ﻿
          </note>
          <note n="f0d31840">
            Riksdagens protokoll
          </note>
          <note n="6c86f150">
            2006/07:105
          </note>
          <note type="date" n="948645b6">
            Fredagen den 11 maj
          </note>
          <note n="14bf3ee0">
            Kl. 09:00 - 13:37
          </note>
          <note n="9132b4b7">
            1 § Anmälan om kompletteringsval
          </note>
          <note n="97ddf228">
            Andre vice talmannen meddelade att Socialdemokraternas riksdagsgrupp
            på grund av uppkomna vakanser anmält
          </note>
          <note n="378721bd">
            Mona Sahlin som ledamot i Utrikesnämnden och som suppleant i
            Nordiska rådets svenska delegation,
          </note>
          <note n="78e25dba">
            Ylva Johansson som ledamot i krigsdelegationen och
          </note>
          <note n="dda19d51">
            Bo Bernhardsson som ledamot i miljö- och jordbruksutskottet.
          </note>
          <note n="6916061e">
            Andre vice talmannen förklarade valda till
          </note>
          <note n="36472998">
            ledamot i Utrikesnämnden
          </note>
          <note n="3e67af3e">
            suppleant i Nordiska rådets svenska delegation
          </note>
          <note n="660982d3">
            ledamot i krigsdelegationen
          </note>
          <note n="167f449c">
            ledamot i miljö- och jordbruksutskottet
          </note>
          <note n="8abfcf1a">
            2 § Svar på interpellation 2006/07:495 om likhet inför lagen
            även i praktiken
          </note>
          <note type="speaker" n="a7a9c812">
            Anf. 1 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-2719815a50829d28-0" n="74ebc9c0">
            <seg n="74a699de">
              Fru talman! Peter Hultqvist har frågat mig om jag avser att ta
              initiativ till att den av regeringen aviserade utvärderingen av
              rättshjälpssystemet ska belysa och föreslå åtgärder mot den, som
              Peter Hultqvist menar, ojämlikhet inför lagen som i praktiken
              präglar dagens system med rättshjälp och rättsskydd.
            </seg>
            <seg n="27cbde79">
              Den statliga rättshjälpen är subsidiär till rättsskyddet i privata
              försäkringar. Det innebär att en person som har eller borde ha
              haft en försäkring med rättsskyddsmoment inte kan få statlig rättshjälp.
              Rättshjälpslagen har alltså till grundläggande syfte att fungera
              som yttersta skyddsnät för dem som inte kan få rättsligt bistånd
              på annat sätt.
            </seg>
            <seg n="14cf2dcf">
              Det finns ingen anledning att ändra på principen att behoven
              i första hand ska tillgodoses genom tillgängliga försäkringslösningar.
              Det är dock inte säkert att rättshjälpssystemet i alla avseenden
              är ändamålsenligt och rättvist utformat. Frågan om omfattningen
              av rättsskyddet i de försäkringar som marknaden erbjuder är självklart
              av avgörande betydelse för den enskilde. Den frågan kommer därför
              att uppmärksammas inom ramen för den nya utvärderingen.
            </seg>
            <seg n="3fc1b115">
              Den närmare utformningen av uppdraget att utvärdera rättshjälpssystemet
              övervägs för närvarande i Regeringskansliet. Jag vill inte föregripa
              det arbetet.
            </seg>
          </u>
          <note type="speaker" n="d2a38ed9">
            Anf. 2 PETER HULTQVIST (s):
          </note>
          <u who="peter_hultqvist_c9866b" xml:id="i-0405669676120d7f-0" n="13c1db01">
            <seg n="84a5bc2e">
              Fru talman! Tack för svaret. Frågan om likhet inför lagen är
              stor och principiellt mycket viktig. Om breda medborgargrupper
              i praktiken inte har möjlighet att hävda sin rätt i domstol är
              det ett allvarligt demokratiskt problem. Det gör att rättssamhället
              urholkas och att stolta deklarationer om allas möjlighet att få
              sin sak prövad i domstol faller platt till marken.
            </seg>
            <seg n="2064e7eb">
              Det är speciellt allvarligt i ett samhälle där utvecklingen i
              allt högre grad går mot att domstolar och jurister av olika slag
              avgör frågor som har med det dagliga livet att göra. Kopplas detta
              dessutom till det förhållandet att försäkringsbolagen över huvud
              taget fått en successivt starkare ställning, dels genom rättsskyddsförsäkringarna,
              dels genom sin roll vid bland annat personskaderegleringar och
              egendomsbrott, blir situationen mycket allvarlig.
            </seg>
            <seg n="ee841790">
              Den absurda situationen att det egna försäkringsbolaget blir
              att uppfatta som motpart av den enskilde riskerar att uppstå.
              När försäkringen tecknades uppfattades försäkringsbolaget som
              tryggheten. Men när ett skarpt läge uppstått i form av exempelvis
              en personskadereglering blir försäkringsbolaget plötsligt en svårhanterlig
              juridisk överprövare.
            </seg>
            <seg n="bf8b989f">
              Denna utveckling ska också ställas i relation till förhållandet
              att rättsskyddet, som i dag ingår som ett moment i hemförsäkringen,
              uppgår till tre basbelopp, vilket motsvarar ca 120 000 kronor.
              Beloppet räcker inte för att driva tvister, särskilt inte komplicerade
              tvister. En förutsättning för detta är dessutom att tvisten kan
              prövas i allmän domstol. I praktiken innebär detta att rättsskyddet
              inte är ett tillräckligt medel för att garantera alla möjlighet
              att få sin sak prövad i domstol. Rättshjälpen är dessutom utformad
              så att den i praktiken endast omfattar ett fåtal ärenden. Min
              mening är att det nuvarande systemet inte är tillräckligt bra
              för att garantera alla en hel och full rättssäkerhet.
            </seg>
            <seg n="f80cc8b9">
              Ministern säger att behoven i första hand måste tillgodoses inom
              tillgängliga försäkringslösningar. Det här ska utvärderas. Visst
              kan det vara ett steg. Men först tycker jag att man måste konstatera
              att det finns tydliga brister i dagens system. Alla har inte råd
              att driva process, alla har inte råd att få sin sak prövad. Det
              räcker inte med vaga formuleringar om att saken ska lösas inom
              ramen för befintliga försäkringssystem. Jag tror att de flesta
              vet hur enkelt det är att påverka försäkringsbolagen. Det är oftast
              oerhört svårt.
            </seg>
            <seg n="1e8ef24b">
              Ska något hända på den här punkten måste regeringen tydligt peka
              på problemet och börja arbeta för en lösning. Rättshjälpen, som
              är den lilla men yttersta delen av systemet, ska utredas. Regeringen
              förbereder direktiven. Ministern vill inte föregripa det arbetet.
              Men min fråga i interpellationen var om ministern avser att särskilt
              ta initiativ till att i den aviserade utredningen belysa och föreslå
              åtgärder mot den ojämlikhet inför lagen som jag menar i praktiken
              präglar dagens system med rättsskydd och rättshjälp.
            </seg>
            <seg n="e0294782">
              Jag tycker inte att jag får något riktigt svar på den punkten,
              och jag kan inte heller se att det skulle vara svårt för ministern
              att ge beskedet att detta kommer att prioriteras när direktiven
              utformas. Jag tycker att resonemanget måste utvecklas från ministerns
              sida. För min del känner jag mig inte nöjd med att ministern säger
              sig inte vilja föregripa utformandet av direktiven. Det går mycket
              bra att ge ett besked på den punkten här i kammaren i dag.
            </seg>
          </u>
          <note type="speaker" n="7f6b4bbf">
            Anf. 3 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-2719815a50829d28-1" n="74ebc9c0">
            <seg n="b94d0366">
              Fru talman! Får jag börja med att säga att jag har samma uppfattning
              vad gäller nödvändigheten av att hävda likhet inför lagen. Jag
              är också den första att understryka att det finns brister i systemet.
              Det finns medborgare som svårligen får det stöd som de skulle
              kunna få.
            </seg>
            <seg n="6d23080c">
              Men det finns också skäl till att jag drar lite grann på vad
              som görs. Det är rätt många socialdemokratiska regeringar som
              har utlovat att någonting ska hända, men har gått på patrull,
              för ingenting har hänt. Det har till exempel sedan 1999 inte skett
              någon uppräkning av nivån på den inkomstgräns som man lade fast
              då för möjligheten att få rättshjälp. Den ligger fortfarande kvar.
              Man kan fundera över hur rimligt det är.
            </seg>
            <seg n="90ee268b">
              Jag avser att sätta i gång det här arbetet. Det finns utifrån
              riksdagsbeslut och justitieutskottets arbete, men också utifrån
              uttalanden från min sida, en del frågeställningar som jag har
              lyft fram och som vi kommer att titta på. Det är sådana saker
              som att småföretagare i vissa fall måste få möjlighet till rättshjälp.
              Det handlar också om att titta på hur offer för allvarliga brott
              som har begåtts utomlands ska kunna få ett bättre skydd. Justitieutskottet
              har lyft fram frågan om föräldrar till bortrövade barn. Det finns
              en del andra sådana fall.
            </seg>
            <seg n="4e334b6b">
              Jag inser att det kan bli kostsamt för staten om man skapar ett
              brett system. Därför är det otroligt viktigt att vi lyckas titta
              på den nuvarande ordningen och tydliggöra och definiera var vi
              har de stora problemen, så att vi på ett realistiskt sätt kan
              förstärka och förbättra tryggheten för medborgarna. Jag tycker
              också att man måste se på försäkringarna som sådana. Det är viktigt
              att medborgarna vet vad som gäller och att de i de delar där det
              inte finns en statlig garanti för hjälp via sin hemförsäkring
              och annat har möjlighet att skaffa sig skydd.
            </seg>
            <seg n="308857e6">
              Ett problem som vi också har lyft fram och som jag tycker är
              ett bekymmer är takreglerna. Möjligheten att göra undantag är
              väldigt begränsad, om den ens finns. Det ställer till en hel del
              problem.
            </seg>
            <seg n="04d5305b">
              Sammantaget kan man säga att vi har formulerat ett antal frågor
              när vi har analyserat problematiken kring rättsskyddet och rättshjälpen.
              Det gäller nu för oss att formulera ett direktiv som fokuserar
              på ett antal problem som måste lösas. Min ambition är att det
              direktivet ska vara klart före sommaren. Jag sitter inte och vilar
              på detta. Jag är rätt trött; vi har diskuterat det här i många
              år, men har inte fått fram underlagen. Det är också så att villkoren
              vad gäller försäkringar hela tiden ändras, och vi behöver skaffa
              oss en bättre bild av hur det ser ut.
            </seg>
            <seg n="9755b017">
              Jag tycker ändå att vi är på gång. Det må förlåtas mig att jag
              tycker att det är fel att innan vi har landat i detaljerna säga
              att det blir utredningens uppgift. Ambitionen är att rätta till
              en del av de brister som har funnits ganska länge och se var rimliga
              nivåer borde ligga. Det blir en annan fråga hur väl jag lyckas
              få in det i budgeten. Utgångspunkten är att se till att de som
              är allra svagast och som i dag kanske hamnar mellan stolarna får
              sin trygghet tillgodosedd i detta avseende.
            </seg>
          </u>
          <note type="speaker" n="131df8c0">
            Anf. 4 PETER HULTQVIST (s):
          </note>
          <u who="peter_hultqvist_c9866b" xml:id="i-0405669676120d7f-1" n="13c1db01">
            <seg n="0a2f0f51">
              Fru talman! Vi är överens om att det finns brister i systemet.
              Jag väljer att uttrycka mig tydligare än vad ministern gör. Formuleringar
              av typen kanske hamnar mellan stolarna är för försiktiga. Det
              är så att det hamnar mellan stolarna. Många överväger över huvud
              taget inte att hävda sin rätt eftersom de inte ser att de har
              ekonomisk möjlighet att klara det med det system som finns i dag.
            </seg>
            <seg n="aad4e5ee">
              Jag har skrivit en motion om detta till riksdagen. Jag har fått
              stöd för den hos den socialdemokratiska gruppen i riksdagen och
              avslag på den av den borgerliga majoriteten. Det är ändå bra att
              ministern jobbar med frågan.
            </seg>
            <seg n="93ca9413">
              Jag har inget emot att man är beredd att prioritera småföretagare,
              offer för allvarliga brott utomlands och bortrövade barn. Men
              man borde också precisera ojämlikheten i utnyttjandet av rättskyddet
              som ett problem i direktiven. Det är ett reellt problem.
            </seg>
            <seg n="018af77b">
              Preciserar man det i direktiven pekar man på den fråga som kanske
              är den största av allihop. Hemförsäkringarna täcker i dag kostnader
              upp till 120 000 kronor. Det är här problemet ligger för den stora
              massan av människor. Det borde vara med när man utformar direktiv.
            </seg>
            <seg n="15e38759">
              Man kan se detta ur många aspekter. Det finns mycket man kan
              kommentera. Jag kan nämna en sådan sak som att många människor
              i dag hamnar i svåra tvister med Försäkringskassan. Det gäller
              arbetsskadelivränta, handikappersättning och sjukpenningen. Här
              finns i princip bara LO:s och TCO:s rättskydd att tillgå, om de
              är beredda att ta upp fallet. Rättshjälp kan i de här sammanhangen
              bara beviljas i få undantagsfall.
            </seg>
            <seg n="20e56c43">
              Vid personskaderegleringar gäller rättsskyddet, som vi tidigare
              konstaterat. Men många av de fallen är mycket komplicerade, och
              det egna försäkringsbolaget blir motparten. Fram till år 1988
              kunde man få rättshjälp för att anlita ombud i personskaderegleringar.
              När rättshjälpen ändrades utgick man från att försäkringsbolagen
              skulle svara för ombudskostnaderna.
            </seg>
            <seg n="6eae65bd">
              Det här är viktigt. Trygg Hansa och Länsförsäkringsbolagen har
              i dag inskränkt denna möjlighet. Trots att man från början när
              man gjorde om lagstiftningen sade att försäkringsbolagen skulle
              ta ombudskostnaderna har de själva gjort den här typen av förändring.
            </seg>
            <seg n="36f9dd88">
              Det är inte rimligt att försäkringsbolagen i praktiken ska ha
              ett avgörande inflytande över hur rättsskyddet utformas. Här borde
              samhället ta det avgörande och slutliga ansvaret. Det är inte
              heller rimligt att rättsskyddet i många år låg på 75 000 kronor.
              Det blev en debatt om att det var för lite. Sedan höjde man till
              120 000 kronor. Samhället har abdikerat i förhållande till försäkringsbolagen.
              Det är inte bra.
            </seg>
            <seg n="729f98f9">
              Man kan mot bakgrund av det fråga sig: Är det inte lika bra,
              som när det exempelvis gäller trafikskadade, att gå tillbaka och
              återinföra rätten till trafikskadade att få rättshjälp för ombudskostnaderna
              när ändå försäkringsbolagen ska strida?
            </seg>
            <seg n="a805e7a2">
              Det är stora krav som ställs på bevisning för den enskilde. Tre
              basbelopp räcker inte långt. Det måste hända någonting. Det är
              för många som upplever en rättslöshet i dag. Ta med ojämlikheten
              i det nuvarande systemet i direktivet! Det täcker betydligt större
              problem än de vi hittills har nämnt.
            </seg>
          </u>
          <note type="speaker" n="c592f72a">
            Anf. 5 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-2719815a50829d28-2" n="74ebc9c0">
            <seg n="d52151fe">
              Fru talman! Jag ser fram emot en väldigt spännande ideologisk
              debatt. Peter Hultqvist är inne på ganska grundläggande principiella
              frågor inte minst för det parti jag själv företräder.
            </seg>
            <seg n="fb8f2e5e">
              Bakgrunden till att man inte får rättshjälp annat än i undantagsfall
              i tvister med till exempel Försäkringskassan och en del myndigheter
              är att staten inte ansågs behöva ge människor hjälp att strida
              med de offentliga myndigheterna. Det fick man lösa på annat sätt.
            </seg>
            <seg n="a93da41a">
              Det är möjligt att samhällsförändringarna har lett till att det
              kan ifrågasättas. Jag vill ändå säga att utgångspunkten inte kan
              vara att vi garanterar rättshjälp till alla och envar i alla typer
              av ärenden. Den möjligheten finns inte i dag vare sig ekonomiskt
              eller praktiskt.
            </seg>
            <seg n="3da59145">
              Vi är tvingade att ha ett avgränsat system som blir ett komplement
              till annat. Det finns också avvägningar mellan vad som är den
              enskildes ansvar och vad som är samhällets skyldighet att gå in
              och hjälpa de allra svagaste.
            </seg>
            <seg n="f0f1160a">
              Jag pekade på några frågor. Det var inte för att de är de enda
              som är viktiga. Jag nämnde småföretagarna och föräldrar som har
              fått sina barn bortrövade, eller vad man nu ska kalla det för,
              och en del ytterligare grupper. Det innebär inte att det finns
              andra grupper. Det är just det som gör det svårt att ringa in
              de väldigt ömmande fall som vi måste titta på särskilt.
            </seg>
            <seg n="cf067946">
              Peter Hultqvist tar upp frågan om taket och att försäkringar
              bara täcker kostnader upp till ett visst belopp, 120 000 kronor,
              och säger att det är för lite. Jag nämnde i mitt förra inlägg
              att det är alldeles uppenbart att det kan vara ett problem.
            </seg>
            <seg n="c67dcfbc">
              Det bekymmer man har är att det i dag inte finns någon så kallad
              ventil som ger en möjlighet att överstiga taket. Det måste man
              fundera rätt mycket på. Det är uppenbart i en del sammanhang att
              det skulle behövas. Det är en sådan fråga som vi måste lyfta fram
              i det arbete som ska bedrivas. Det tror jag är viktigt.
            </seg>
            <seg n="2ac1f672">
              Sedan gäller det frågan om ojämlikheten. Man ska naturligtvis
              passa sig för svepande formuleringar. Det är möjligt att jag uttrycker
              mig väldigt allmänt. Jag känner också till fall där det är väldigt
              knepigt. Medborgare hör ofta av sig till ministrarna om enskilda
              ärenden och även till oss riksdagsledamöter. Jag har en bakgrund
              också som det.
            </seg>
            <seg n="35669c94">
              Riktigt hur situationen ser ut måste vi analysera noggrant. Det
              gäller inte minst därför, som Peter Hultqvist påpekar, att försäkringarnas
              innehåll också har förändrats samtidigt som statens ansvar har
              urholkats. Vi behöver reda ut lite mer precist hur verkligheten
              ser ut i dag.
            </seg>
            <seg n="43a677c2">
              Det är först då vi har ett underlag att göra den bedömning som
              måste göras. Var ska vi verkligen garantera att den enskilde tillförsäkras
              rättsskydd när ingen annan täcker upp? Jag tror inte att någon
              av oss kommer att hamna i en situation där vi kan lova allt åt
              alla och envar. Vi måste ha ett tydligt definierat rättsskydd.
              Det är syftet.
            </seg>
            <seg n="074b4495">
              Jag kommer att lägga fram direktiven innan sommaren. Det tar
              en tid att diskutera detta. Jag ser fram emot en väldigt viktig
              debatt när vi får ett underlag som visar hur verkligheten generellt
              ser ut och som kanske också ger förslag till förändringar som
              kan genomföras.
            </seg>
            <seg n="3c6080a4">
              Vi har väntat väldigt länge. De tidigare regeringarna lyckades
              dessvärre bara lova att någonting skulle göras, och ingenting
              har hänt. Jag säger hellre mindre och gör mer. Det är lite grann
              med den ambitionen jag arbetar. Jag återkommer till detta.
            </seg>
          </u>
          <note type="speaker" n="5a6b904b">
            Anf. 6 PETER HULTQVIST (s):
          </note>
          <u who="peter_hultqvist_c9866b" xml:id="i-0405669676120d7f-2" n="13c1db01">
            <seg n="7a644ddf">
              Fru talman! För min del handlar det inte om att lova vare sig
              det ena eller det andra. Det handlar om att peka på en mycket
              svår problematik som jag tror är större än vad man egentligen
              riktigt har velat kännas vid i många olika sammanhang. Det omfattar
              betydligt fler människor.
            </seg>
            <seg n="70beac84">
              Jag talade med en advokat om detta senast i går. Han säger: Jag
              måste börja åta mig allt fler fall utan att ta betalt. Jag kan
              inte med min bakgrund och min syn på det låta dessa människor
              gå och inte få sin sak hävdad beroende på att de inte har råd
              att betala.
            </seg>
            <seg n="768908ad">
              Jag vet att sådant har förekommit tidigare också. Men den mannen
              beskrev för mig att det börjar bli alltmer vanligt. Det beror
              på en lång rad olika saker. Det som rent principiellt är anmärkningsvärt
              i dagens system är att försäkringsbolagen har fått ett allt starkare
              och avgörande inflytande över hur rättsskyddet fungerar i praktiken.
            </seg>
            <seg n="66da72b4">
              Det här är inte bra. Det är inte rätt balanserat i förhållande
              till statsmakten. Därmed inte sagt att man ska ta bort rättsskyddsförsäkringarna.
              Det har jag heller aldrig sagt. Men man måste kunna peka på en
              problematik i sammanhanget om man ska kunna lösa det här.
            </seg>
            <seg n="196e0ae0">
              Rättshjälpen är viktig. Men kom ihåg att den är en liten del
              av systemet! Det är rättsskyddet som är den stora delen. Det är
              riktigt att man bör analysera och precisera innan man lägger fram
              förslag. Men det är också viktigt att man känner av de problem
              som finns i samhället så att man utreder och analyserar på rätt
              sätt. Man får inte glömma bort de stora frågorna, och jag menar
              att ojämlikheten är en av dem. Kontrollera och analysera utifrån
              det perspektivet så får ni se vad ni får fram! Det kan bli mycket
              nyttigt när det gäller vilken lagstiftning vi ska ha i framtiden.
            </seg>
            <seg n="05d9eff4">
              Artikel 6 i den europeiska konventionen om skydd för de mänskliga
              fri- och rättigheterna handlar om allas rätt till en rättvis rättegång.
              Det har vi skrivit på här i Sverige, och vi måste leva upp till
              det.
            </seg>
          </u>
          <note type="speaker" n="ac983161">
            Anf. 7 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-2719815a50829d28-3" n="74ebc9c0">
            <seg n="254774ed">
              Fru talman! Peter Hultqvist säger att problemet är större än
              vad vi ser. Det är fullt möjligt. Vi ska naturligtvis ta reda
              på hur stort det är. Jag hoppas att jag också har gett intrycket
              att jag är medveten om att det finns många människor som har problem.
              De vittnar om det, och vi får höra talas om det.
            </seg>
            <seg n="d395b285">
              Vi får höra att försäkringsbolagen har fått en starkare ställning.
              Låt mig bara säga att skälet är att staten har dragit sig tillbaka.
              Under många år har inte regeringar haft förmågan att lyfta fram
              frågeställningarna trots att vi från riksdagen har påpekat detta.
              Åtminstone har mina allianskamrater lyft fram frågorna mer än
              en gång; det har jag ett tydligt minne av. Jag får erkänna att
              de kanske till och med har gjort det mer än vad jag har gjort.
              Jag är glad att Peter Hultqvist lyfter fram det här.
            </seg>
            <seg n="f139857a">
              Från alliansregeringen arbetar vi nu för att ta fram direktiv
              för att kartlägga hur det här ser ut. Jag har pekat på några av
              de bekymmer som vi definitivt måste analysera för att få något
              slags ordning. Jag ville också markera att jag i och för sig inte
              ser något problem med att man även har ett eget personligt ansvar.
              Vi har viktiga regler att fundera över när det gäller vad försäkringsbolagen
              tar ansvar för.
            </seg>
            <seg n="365cea3c">
              I riksdagen måste vi reda ut vem som tar ansvar för vad. Hur
              ser gränslinjerna ut? Är de rimliga? Tillförsäkrar vi dem som
              drabbas mest och de allra svagaste det skydd som de faktiskt ska
              ha? Har vi verkligen en realistisk syn på vad hjälpen kan kosta?
              Jag pekade på det tak som vi inte tar oss över oavsett hur behjärtansvärt
              det är i dag. Det kanske inte är rimligt. Vi får göra avgränsningar.
              Vi får ta den debatten när vi får utredningsresultatet, och sedan
              får vi diskutera vilka prioriteringar vi mäktar med i vår budget.
            </seg>
            <seg n="3d5a5390">
              Jag är lika angelägen som Peter Hultqvist kanske mer angelägen,
              och definitivt mer angelägen än vad hans parti har varit tidigare
              om att vi har en bra ordning i det här. Staten ska vara stark
              när det gäller rättsfrågorna. Människor ska tillförsäkras likhet
              inför lagen. Det är viktigt.
            </seg>
          </u>
          <note n="0917bb19">
            Överläggningen var härmed avslutad.
          </note>
          <note n="5f92349c">
            3 § Svar på interpellation 2006/07:478 om utbyggnad av järnvägen
            i Skåne
          </note>
          <note type="speaker" n="455fcc34">
            Anf. 8 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-351ccedce37c7579-0" n="d80debaa">
            <seg n="e36f17a2">
              Fru talman! Ulf Holm har frågat mig vilka initiativ jag kommer
              att ta för att säkerställa utbyggnaden av viktiga järnvägslinjer
              i Skåne, som till exempel pågatåg mellan Malmö och Trelleborg,
              vilka initiativ jag kommer att ta för att ge Banverket i uppgift
              att också väga in den klimatpolitiska samhällsnyttan i sitt arbete,
              till exempel via regleringsbrev, samt vilka initiativ jag kommer
              att ta för att säkerställa att staten ställer upp med extra ekonomiska
              medel för att klara en klimatpolitiskt säker infrastruktur i Skåne.
            </seg>
            <seg n="1dab3f1e">
              Regeringen har inlett arbetet med infrastrukturplanering för
              perioden 20102019. Uppdrag har getts till trafikverken och Sika
              att redovisa ett inriktningsunderlag senast den 27 juni i år.
              Regeringen avser därefter att lämna en infrastrukturproposition
              till riksdagen. Dessutom har Banverket och Vägverket i uppdrag
              att revidera de nu gällande infrastrukturplanerna. Deras förslag
              är nu ute på remiss. Redan av detta underlag kan konstateras att
              de planer som fastställdes av den förra regeringen inte är realistiska.
              Ansvaret vilar tungt på den förra regeringen och dess regeringsunderlag
              i riksdagen som inte avsatte resurser som motsvarade de satsningar
              som presenterats. Mot bakgrund av detta var det nödvändigt för
              regeringen att snarast möjligt efter regeringsskiftet åstadkomma
              en grundlig genomlysning av planerna för att skapa en trovärdighet
              i infrastrukturplaneringen.
            </seg>
            <seg n="2bd5de0a">
              Jag vill inte föregripa myndigheternas uppdrag och kommer därför
              inte att kommentera prioriteringen av enskilda projekt i den pågående
              planeringsprocessen. Men jag kan konstatera att Region Skåne tillsammans
              med Västra Götalandsregionen har en särskild ställning genom att
              de ska bidra med sammanhållna regionala underlag för infrastrukturen
              som ska beaktas av trafikverken. Denna möjlighet till regional
              medverkan i planeringsprocessen ser jag som mycket positiv. I
              detta sammanhang kan också nämnas att regeringen har gett Sika
              i uppdrag att analysera konsekvenserna av ett eventuellt beslut
              att öppna trafikeringsrätten för Öresundstågen. Detta uppdrag
              har Sika redovisat tidigare denna vecka.
            </seg>
            <seg n="e9260d6c">
              Avseende frågan rörande Banverket och dess förhållande till den
              klimatpolitiska samhällsnyttan vill jag framhålla följande. Frågan
              om människans påverkan på vårt klimat är central för vår egen
              och kommande generationers framtid. Dagens transportpolitik syftar
              till att säkerställa en samhällsekonomiskt effektiv och långsiktigt
              hållbar transportförsörjning för medborgarna och näringslivet
              i hela landet. Detta övergripande mål är styrande för Banverkets
              arbete. Vidare ska järnvägstransportsystemets utformning och funktion
              bidra till att uppfylla miljökvalitetsmålen, där delmålet Begränsad
              klimatpåverkan ingår. Redan i dag ska således Banverket vid planerandet
              och utformandet av järnvägstransportsystemet beakta åtgärdernas
              klimatpåverkan i syfte att säkerställa en långsiktigt hållbar
              transportförsörjning.
            </seg>
          </u>
          <note type="speaker" n="e61d3152">
            Anf. 9 ULF HOLM (mp):
          </note>
          <u who="ulf_holm_0cd69a" xml:id="i-056677ca1d68471c-0" n="0f7c4221">
            <seg n="7b99bbf3">
              Fru talman! Tack så mycket för svaret på interpellationen, statsrådet
              Åsa Torstensson! Jag är glad att höra att statsrådet i alla fall
              är lite insatt i Skånetrafiken, hur situationen ser ut där och
              de satsningar som har varit planerade sedan länge för att klara
              en klimatsäker infrastruktur i Skåne. Det finns ett antal flaskhalsar,
              som jag nämnde i interpellationen. Det gäller till exempel MalmöLund-pågatågen,
              där vi måste ha en utbyggnad för att säkerställa att det inte
              blir flaskhalsar. För att klara en säker klimatpolitik behöver
              vi också få ett pågatåg på järnväg mellan Malmö och Trelleborg.
              Då kan vi avlasta både när det gäller persontransporter och transporter
              av gods. Det är viktigt att ha detta i åtanke.
            </seg>
            <seg n="d8aa1f26">
              Det gäller inte minst med tanke på att regeringen på EU-nivå
              har fastslagit att man ska minska koldioxidutsläppen ganska mycket
              som ett första steg och som en målsättning. I FN:s senaste rapport
              om klimatsituationen kommer det fram att det är möjligt att hejda
              koldioxidutsläppen i världen. Men rapporten säger också att man
              måste vidta åtgärder nu.
            </seg>
            <seg n="d99345b0">
              Mot bakgrund av det, fru talman, är jag lite bekymrad över svaret.
              Jag kan förstå att ministern inte kan ge några detaljer här om
              exakt vilka satsningar man vill göra. Det pågår ju en remissingång,
              och ett förslag är aviserat till sommaren. Men inriktningen i
              svaret är ingenting. Ministern säger helt enkelt att ansvaret
              ligger på den förra regeringen. Hur kan det göra det? Ministern
              säger också att den förra regeringen inte har gjort några realistiska
              ekonomiska beräkningar. Realistiska det är ju en politisk markering
              här!
            </seg>
            <seg n="3ac3bf15">
              Regeringen sänker skatten med 40 miljarder. Man gör ofinansierade
              skattesänkningar av förmögenhetsskatten och fastighetsskatten.
              Det handlar om en politisk prioritering av vad resurserna i samhället
              ska gå till. Om man har råd att sänka skatterna med 40 miljarder
              och ta bort förmögenhets- och fastighetsskatten har man också,
              fru talman, råd att lägga ett antal miljarder på en infrastruktursatsning
              för att bygga ut järnvägen.
            </seg>
            <seg n="e55b980a">
              Vi måste ha en politik som går ut på att vi inte bara kan straffa
              bilister genom att höja bensinskatten. Vi måste ge alternativ
              till bilen. Miljöpremien på 10 000 kronor kan vara ett sätt om
              man ska köpa ny bil. Ett annat sätt är att se till att det finns
              kommunikationer så att man kan åka kollektivt. Om sådana inte
              finns är det enda alternativet att ta bilen. Det är möjligt att
              regeringen står för politiken att det är bilen som ska rulla och
              egentligen inte tar något ansvar för klimatsituationen.
            </seg>
            <seg n="aa6233e7">
              Men jag menar helt bestämt, fru talman, att man kan göra satsningar.
              Det handlar om en politisk prioritering av resurserna.
            </seg>
            <seg n="691ae9a3">
              I Miljöpartiets vårbudget har vi avsatt 19 miljarder till just
              järnvägssatsningar, för vi ser att det finns ett behov, inte minst
              i Skåne, där det finns så pass många flaskhalsar och ett så pass
              stort intresse från de kommuner som är berörda. Till exempel vill
              man ha en järnväg på sträckan MalmöStaffanstorpDalby, där det
              inte finns någon persontrafik i dag. Det skulle vara ett bra första
              steg för att få en bättre järnvägsstruktur i Skåne. Då måste man
              satsa. Man måste ge en färdriktning, och det är denna färdriktning
              jag saknar från regeringen.
            </seg>
          </u>
          <note type="speaker" n="00ec7c51">
            Anf. 10 HANS WALLMARK (m):
          </note>
          <u who="hans_wallmark_d27c95" xml:id="i-1ff79e6f4e073f69-0" n="7152f29d">
            <seg n="6b18fc59">
              Fru talman! Låt oss dra oss till minnes de senaste månadernas
              debatter här i kammaren i ett antal interpellationer och på frågestunder.
              Vi har gång på gång, fru talman, återkommit till just den skånska
              infrastrukturen. Det Ulf Holm i sin interpellation och statsrådet
              Torstensson i sitt svar tar upp är ytterligare exempel på det
              vi här i kammaren pratar om. Det handlar om järnväg, det handlar
              om väg, det handlar snart om hamnar, och det handlar om flygplatser.
            </seg>
            <seg n="0a53998d">
              Skälet till det är inte bara att vi är ett antal skånska riksdagsledamöter
              som vurmar speciellt för den här frågan, utan det är också att
              det finns en koppling mellan den skånska infrastrukturen å ena
              sidan och svensk välfärd och svenskt välstånd å andra sidan. Precis
              som Ulf Holm pekar på är Skåne infrastrukturmässigt delvis en
              svensk flaskhals. Det handlar om mycket gods, både in i och ut
              ur landet. Det handlar om gods på järnväg, det handlar om många
              lastbilar, och det handlar om hamnar.
            </seg>
            <seg n="db965bf1">
              Allt det här är alltså viktigt, inte bara för oss i Skåne, utan
              det är viktigt för landet som helhet. Det är alltså viktiga och
              angelägna diskussioner vi för när det gäller infrastrukturen,
              framför allt ur ett sydsvenskt perspektiv.
            </seg>
            <seg n="50ffb1cc">
              Sedan tycker jag att det svar som infrastrukturministern ger
              är väldigt bra, därför att det klargör just det som är problemet.
              Vad vi nu iakttar är ju den tidigare regeringens springnotor.
              Vi iakttar hur man har lovat en massa saker men inte gjort en
              tillräcklig medelstilldelning. Det saknas helt enkelt pengar i
              förhållande till de projekt som man på olika sätt har beställt.
              Därför tycker jag att det ministern framhåller i sitt svar är
              viktigt, fru talman, nämligen att det vilar ett tungt ansvar på
              den föregående regeringen.
            </seg>
            <seg n="9ed9e06d">
              Det vilar ett tungt ansvar på den här regeringen också, inte
              minst därför att det gäller att förverkliga det som är grunden
              för den här regeringen, nämligen jobbpolitiken. Därför tycker
              jag att Ulf Holm gör det lite för enkelt för sig när han lite
              populistiskt tar upp olika skatteförändringar. Grunden för allt
              detta är att vi måste skapa jobb och sysselsättning i det här
              landet, för det är med jobb och sysselsättning vi också kan finansiera
              viktig välfärd, till vilken järnvägar, vägar, hamnar och flygplatser
              hör.
            </seg>
            <seg n="b94e383c">
              Till den uppräkning som Ulf Holm gör av olika angelägna infrastrukturprojekt
              i Skåne kan man addera ett antal andra. Kanske det mest uppenbara
              är Västkustbanan. Västkustbanan, som en gång i tiden skulle vara
              ett stort svenskt elitprojekt inom infrastruktur, är ju fortfarande
              inte färdig. Den är ju i vissa delar inte ens färdig i långtidsplanerna.
              Jag tänker till exempel på järnvägssträckans dragning söder om
              Ängelholm in mot Helsingborg.
            </seg>
            <seg n="16d37c5e">
              Det finns också andra angelägna projekt som jag tycker att det
              är viktigt att vi lyfter upp i debatten inte för att vi kan realisera
              dem nu, men för att vi måste börja vänja oss vid tanken. Då tänker
              jag till exempel på den fasta förbindelsen mellan Helsingborg
              och Helsingör. Det är också viktigt för att få en helhetslösning
              för trafiken i Öresundsområdet.
            </seg>
            <seg n="1b2ce5ff">
              Fru talman! Detta är inte viktigt bara för Skåne. Det är inte
              viktigt bara för Öresundsregionen. Det är inte viktigt bara för
              städer som Trelleborg, Malmö, Landskrona, Helsingborg och Ängelholm,
              utan det är viktigt därför att det här hänger ihop med den svenska
              infrastrukturförsörjningen. Det handlar om järnvägar, vägar, flygplatser
              och hamnar för hela landet och om hela landets välstånd och välfärd,
              och det handlar också om tillväxt.
            </seg>
          </u>
          <note type="speaker" n="c999c9d0">
            Anf. 11 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-351ccedce37c7579-1" n="d80debaa">
            <seg n="2fc5c16b">
              Fru talman! Det är mycket riktigt så att alliansregeringen har
              stora ambitioner att ta sig an de utmaningar som bland annat Ulf
              Holm tillsammans med den tidigare regeringen undvek att ta tag
              i. Vi gick till val med löften om att vi skulle skapa större möjligheter
              för de människor som i dag står helt eller delvis utanför ordinarie
              arbetsmarknad att komma in i arbete och att vi skulle skapa förutsättningar
              för ett bättre företagarklimat. Det är på det sättet som vi skapar
              förutsättningar för att människor både får vara med och delta
              i samhällsutvecklingen och får vara med och bidra till vår välfärd.
            </seg>
            <seg n="8e5c5f0e">
              Det är lite allvarligt att Ulf Holm undviker att över huvud taget
              se vilka utmaningar som Sverige står inför, de utmaningar som
              Ulf Holm har undvikit att över huvud taget agera i. Det är en
              miljon människor som inte finns i ordinarie arbete. Det kräver
              åtgärder och resurser, och det kräver också åtgärder för företagarpolitiken.
            </seg>
            <seg n="5e1ea1e0">
              Vi gav detta löfte. Vi fick mandat att skapa bättre förutsättningar
              för nya jobb, och det är det vi också genomför. Med fler i arbete
              skapar vi också bättre förutsättningar för att använda kommande
              resurser till bra reformer, till exempel inom infrastruktur.
            </seg>
            <seg n="eea897d5">
              Det är också anmärkningsvärt att Miljöpartiet och Ulf Holm så
              här, sex sju månader efter den budgetdiskussion och det budgetarbete
              man hade med Socialdemokraterna, nu inser att man har åkt land
              och rike runt och gett en massa löften om investeringar, som uppenbarligen
              också Ulf Holm nu inser att det inte finns tillräckliga resurser
              för. Det är bara beklagansvärt att man har valt det arbetssättet
              att med så att säga falsk marknadsföring lura folk och förtroendevalda
              runt om i landet att det finns projekt som kan genomföras utan
              ekonomiska resurser.
            </seg>
            <seg n="6f6f41db">
              Därför är det väldigt viktigt för mig och den här regeringen
              att vi faktiskt har koll på vad det är för budget som gäller,
              vilka projekt som är genomförbara och över huvud taget hur planerna
              ser ut, och därför utför vi två parallella arbeten. Vi gör en
              revidering, och parallellt med detta genomför vi inriktningen
              på en långtidsplan.
            </seg>
            <seg n="0fcaca22">
              Västra Götaland och Skåne har det samlade ansvaret i den processen,
              och jag tror att det är ett arbetssätt som vi ska dra fördel av.
              Jag vill utvärdera det, för jag tror att en del av det arbetssättet
              också kommer att svara på en del av det som Ulf Holm efterfrågar.
              Med en samlad process på en regional nivå vad gäller infrastruktur
              och åtgärder för både miljö, jämställdhet och kollektivtrafik
              får man just en effektivitet både i persontransporter och för
              näringslivet och de godstransporter som näringslivet i de områdena
              behöver. På så sätt kan vi också skapa miljömässig effektivitet
              och ekonomisk effektivitet i transportkedjan.
            </seg>
            <seg n="92b40af1">
              Jag ser fram emot att också göra en utvärdering av den samlade
              planprocessen. På så sätt kan vi vidta rätt åtgärder och lägga
              pengarna på rätt investeringar.
            </seg>
          </u>
          <note type="speaker" n="a339f6cc">
            Anf. 12 ULF HOLM (mp):
          </note>
          <u who="ulf_holm_0cd69a" xml:id="i-056677ca1d68471c-1" n="0f7c4221">
            <seg n="21551a2a">
              Fru talman! Jag ställde tre frågor till infrastrukturministern.
              Den första gällde om ministern tänkte ta några initiativ för att
              säkerställa utbyggnaden av järnvägen i Skåne. Jag får inget svar
              i dag. Det kan jag i och för sig, fru talman, förstå eftersom
              det pågår ett beredningsarbete nu och är utlovat ett förslag till
              sommaren, men jag får inte ens en antydan om att det är viktigt.
              Inte ens det kommer från ministerns mun i dag.
            </seg>
            <seg n="bc38d29d">
              Den andra frågan gällde om ministern anser att Banverket ska
              få i uppgift att väga in den klimatpolitiska samhällsnyttan i
              sitt arbete. Jag får inget svar i dag på detta heller, utan ministern
              säger att de redan har det.
            </seg>
            <seg n="6b27a533">
              Men om Banverket redan har detta undrar jag om ministern då anser
              att det är rimligt att dra ned på infrastruktursatsningarna vad
              gäller en utbyggnad av järnvägen. Vi har ju en svår klimatsituation,
              och vi vet att regeringen på EU-toppmötet i Bryssel agerade för
              att vi skulle minska just klimatutsläppen. Har Banverket då skött
              sin uppgift, eller behöver regleringsbrevet ses över för att tydligare
              säkerställa att det finns ett klimatpolitiskt samhällsansvar i
              detta?
            </seg>
            <seg n="fe7ee9c0">
              Den tredje frågan var om ministern tänkte säkerställa att staten
              ställer upp med extra ekonomiska resurser för att vi ska klara
              infrastruktursatsningar i framtiden och nå upp till de klimatpolitiska
              målen. På den frågan får jag svaret nej. Däremot har regeringen
              genomfört skattesänkningar på 40 miljarder. Regeringen har också
              aviserat att förmögenhetsskatten på 7 miljarder för de rika ska
              tas bort och fastighetsskatten sänkas kraftigt.
            </seg>
            <seg n="05277bc4">
              Om man kan genomföra så pass stora skattesänkningar kan det inte,
              fru talman, vara några problem med de ekonomiska resurserna i
              samhället, utan det handlar om en politisk prioritering. Där väljer
              regeringen. Skattesänkningar är viktigare än de internationella
              åtagandena om att klara klimatförändringarna, att ta vårt ansvar
              i det arbetet. I stället väljer ministern att återigen säga att
              det var den förra regeringens fel. Hur länge ska ministern leva
              på den tron?
            </seg>
            <seg n="3bddfa8f">
              Jag säger ja, det finns kostnadsökningar också inom de här bolagen
              när det gäller att satsa på järnvägar. Det är bland annat därför
              som vi från Miljöpartiet föreslår ytterligare 19 miljarder till
              detta. Även ministern hade kunnat lägga till 19 miljarder om regeringen
              inte genomfört de stora skattesänkningarna förmögenhetsskatten,
              fastighetsskatten etcetera. Då hade det funnits resurser också
              i regeringens budget. I stället har regeringen valt en annan linje
              i denna fråga. Jag beklagar detta.
            </seg>
            <seg n="2e3f85ee">
              Visst måste vi skapa arbeten, men det finns ingen konflikt mellan
              att skapa arbeten och bekämpa miljöförstöringen. Tvärtom kommer
              satsningar på infrastrukturen att skapa arbetstillfällen. Miljö
              ger jobb. Det borde vara en självklarhet för många, men det verkar
              inte vara så.
            </seg>
            <seg n="769f8155">
              Jag tror att det är viktigt att ministern funderar över vilka
              järnvägsutbyggnader som är mest viktiga i en långsiktig strategi
              för att minska klimatpåverkan från bilismen. Vi måste ha fler
              järnvägar. Vi måste skapa förutsättningar för människor att kunna
              leva miljövänligt och ställa bilen när det gäller de dagliga transporterna.
              Det måste vara det långsiktiga målet för regeringen.
            </seg>
          </u>
          <note type="speaker" n="347e2135">
            Anf. 13 HANS WALLMARK (m):
          </note>
          <u who="hans_wallmark_d27c95" xml:id="i-1ff79e6f4e073f69-1" n="7152f29d">
            <seg n="4a5748fb">
              Fru talman! Låt oss slå fast två saker som är viktiga för den
              här debatten. Det första är att den förra regeringen, som Miljöpartiet
              och Vänsterpartiet aktivt stödde, lämnade springnotor efter sig.
              Det gäller inte bara på infrastrukturens område utan också på
              en mängd andra områden som den nya borgerliga regeringen nu får
              ta över, områden där det finns underskott eller löften som inte
              matchas av pengar. Det är det första jag tycker att vi kan slå
              fast, fru talman.
            </seg>
            <seg n="7ceb3991">
              Låt oss för det andra slå fast att den regering som nu tillträtt,
              och som fick väljarnas mandat att regera landet åtminstone de
              kommande fyra åren och förhoppningsvis ytterligare ett par mandatperioder,
              har jobbpolitiken som sin grund. Det är i det ljuset man också
              ska se förändringar av skatter och andra insatser. Det handlar
              alltså om att öka antalet människor som arbetar i det här landet,
              att öka antalet företag och att öka tillväxten. Allt detta kommer,
              precis som infrastrukturministern sade, även de stora statliga
              satsningarna till del, exempelvis på infrastrukturens område.
            </seg>
            <seg n="a2877cf9">
              Fru talman! En liten detalj både i Ulf Holms fråga och i statsrådet
              svar handlar om att man ska bygga ut viktiga järnvägslinjer, såsom
              pågatågen. I detta sammanhang ska vi kanske göra distinktionen
              att det är Banverket som bygger rälsen medan operatörer, exempelvis
              Skånetrafiken, kör pågatågen. Pågatågen är våra pendeltåg i Skåne,
              och jag vill hävda att de blivit en succé; vi ser en stadig ökning
              av antalet passagerare.
            </seg>
            <seg n="168f2d6d">
              Pågatågen har verkligen skapat bilden av ett gemensamt Skåne,
              och utöver att de knyter samman olika städer och skapar en enda
              arbetsmarknadsregion är de också ett viktigt verktyg i integrationen
              över Öresund, mellan Själland och Skåne. Därför är det, precis
              som Ulf Holm påpekar, viktigt med pågatåg. Det är viktigt med
              pendeltåg. Det är viktigt med kontakter. Men grunden för detta,
              Ulf Holm, är en jobbpolitik. Den för regeringen. Det gjorde inte
              ni.
            </seg>
          </u>
          <note type="speaker" n="d43a1b2a">
            Anf. 14 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-351ccedce37c7579-2" n="d80debaa">
            <seg n="6d408939">
              Fru talman! Det är intressant att Ulf Holm angriper både förmögenhets-
              och fastighetsskatten utan att sätta dem i sitt sammanhang. Jag
              trodde att Miljöpartiet var för att vi skapade förutsättningar
              för riskvilligt kapital till exempelvis småföretag, men de har
              kanske ändrat sig. Jag trodde att de var för sänkt fastighetsskatt
              för dem som bor till exempel på Bohuskusten och har både förmögenhetsskatt
              och höga fastighetsskattekostnader. Men även där har de kanske
              ändrat sig. Det är bra att få den informationen.
            </seg>
            <seg n="47952563">
              Också jag tror, precis som Ulf Holm, att det är oerhört viktigt
              att se sambandet mellan miljöåtgärder, tillväxt och nya jobb.
              Det är vi helt överens om. När då regeringen vidtar direkta åtgärder
              genom att byta ut en klimatförstörande bilpark mot en mer miljövänlig
              bilpark är det naturligtvis också ett incitament som tydligt angriper
              just CO2-utsläppen. Vi skapar förutsättningar för en förändrad
              bilpark, och vi skapar förutsättningar och incitament som bejakar
              teknikutvecklingen.
            </seg>
            <seg n="cc63211b">
              Ulf Holms beskrivning av situationen i Skåne är intressant eftersom
              där nu skapas en arbetsmarknadsregion och en rörlighet bland människor
              som är positiv. Man kan bo och verka varhelst man vill. Därför
              är kollektivtrafiken avgörande speciellt i storstadsområdena vill
              jag säga för att också skapa jämställda arbetsmarknadsregioner,
              regioner som blir likartade för kvinnor och män. Det finns mycket
              i det som Ulf Holm säger, när han kommer bort från de något infekterade
              ideologiska vägvalen, som vi är överens om.
            </seg>
            <seg n="06af3616">
              Jag måste emellertid ställa frågan: När har vi dragit ned på
              satsningarna på järnvägar? Vi har snarast tillfört resurser till
              Banverket just för att vi har ett stort glapp på underhållssidan.
              Jag tror att andra representanter för Miljöpartiet konstaterat
              att ni inte engagerat er i det tidigare. Vi har ett stort behov
              av att tillföra medel på underhållssidan. Det gäller både vägar
              och järnvägar.
            </seg>
            <seg n="c3c157cb">
              Jag vill tillägga att vi ser ett ökat tryck från näringslivet.
              De säger att de nu väljer järnvägen, men då accepteras inte längre
              fördröjningar på grund av kapacitetsbrist eller att stormar sådana
              som Per förorsakar en veckas stopp. Det innebär att vi måste prioritera
              järnvägar genom att börja återställa standarden på befintliga
              banor. Där behövs stora resurser.
            </seg>
            <seg n="f0115701">
              Inte ens i den budgetmotion som Ulf Holm hänvisar till har man
              tagit upp behovet av mer medel till underhåll, utan återigen tittar
              man på nya, spännande projekt. Jag vet att nya, stora investeringar
              ger rubriker, men vi har faktiskt mycket att återta på underhållssidan.
              I annat fall hanterar vi våra befintliga investeringar felaktigt.
            </seg>
          </u>
          <note type="speaker" n="5d976f12">
            Anf. 15 ULF HOLM (mp):
          </note>
          <u who="ulf_holm_0cd69a" xml:id="i-056677ca1d68471c-2" n="0f7c4221">
            <seg n="f426dffe">
              Fru talman! Jag kan meddela ministern att jag inte fått en enda
              tidningsartikel om satsningen på järnvägar. Det är inte bara därför
              man ska engagera sig i de viktiga frågor som rör järnvägens utbyggnad.
            </seg>
            <seg n="d0fe3ffe">
              Vi börjar komma långt från järnvägslinjerna i denna debatt, som
              ganska mycket handlat om statens resurser. Frågan är emellertid
              viktig. Jag återkommer än en gång till den, för det handlar om
              politiska prioriteringar. Jag tror inte att det direkt är de ekonomiska
              resurserna totalt i staten som är avgörande här, utan det är fördelningen,
              om man vill ha dem till skattesänkningar i förmögenhetsskatten
              eller fastighetsskatten.
            </seg>
            <seg n="a7ffbdf1">
              Det är sant, som ministern påpekar, att även vi i Miljöpartiet
              ser ett behov av till exempel en förändrad fastighetsskatt, men
              vi prioriterar inte den drastiska ändring som genomförs nu. Vi
              måste sätta det i ett sammanhang där vi också har ett klimatansvar
              och där vi måste avsätta resurser till klimatsatsningar. Då kan
              man inte genomföra stora ofinansierade skattesänkningar på områden
              där man kanske tycker att det är viktigt att göra reformer. Vi
              vill ha förändringar i fastighetsbeskattningen, men vi vill inte
              ta bort den helt och hållet i dag.
            </seg>
            <seg n="a55d00c4">
              Visst kostar det att investera. Men ministern måste också ställa
              sig frågan vad det kostar att inte göra investeringar för vårt
              framtida klimat. Vad händer om vi inte gör de här investeringarna?
              Vad kostar inte det om 20 år, när klimatförändringarna slår mot
              Skånes kust totalt? Vad kostar inte detta? Det är det som är den
              viktiga frågan. Vi måste investera nu för att förhindra en klimatkatastrof
              men också för att minimera kostnaderna för framtiden, för det
              kommer att bli mycket dyrare.
            </seg>
            <seg n="c243dda8">
              Jag tror att ministern och regeringen måste tänka om när det
              gäller de politiska prioriteringarna för att klara en klimatpolitik.
            </seg>
          </u>
          <note type="speaker" n="583adb0d">
            Anf. 16 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-351ccedce37c7579-3" n="d80debaa">
            <seg n="efd39d06">
              Fru talman! Alliansregeringen har ett antal infrastrukturutredningar
              på gång, just i syfte att skapa tydligare ekonomiska och miljömässiga
              samband mellan de olika transportslagen. Därför har vi just översynen
              på järnvägs- och vägsidan, en hamnutredning, en kombiterminalutredning
              och ett uppdrag till Banverket och järnvägen för att lägga fram
              en strategi för en ännu bättre kollektivtrafik i detta land. Allt
              detta ska knytas ihop under hösten, just i syfte att möta de mycket
              tydliga klimatutmaningarna. Där är vi helt överens.
            </seg>
            <seg n="9ae198ed">
              Det är också avgörande att varje transportslag används så effektivt
              som möjligt och dessutom att transportkedjan fungerar ihop. Det
              blir speciellt tydligt i storstadsregionen i Skåne, som vi i dag
              diskuterar. Men jag vill i sammanhanget säga att det sker precis
              samma tryck och förändringar i de två andra storstadsområdena.
            </seg>
            <seg n="4fbc80aa">
              Det gör att det pussel vi nu håller på att lägga är otroligt
              avgörande för att vi ska vidta rätt åtgärder vid rätt tillfälle.
              Vi börjar med underhållssidan för att sedan göra rätt investeringar,
              så att de nyinvesteringar som görs får den effekt som är avsedd.
              Människor ska kunna lita på kollektivtrafiken, att den håller
              tiderna och är trygg och säker, samtidigt som vi inte ska acceptera
              att godstrafiken fördröjs eller inte håller tiderna.
            </seg>
            <seg n="63419590">
              Allt detta är i grunden ett positivt tryck, eftersom det visar
              att vi har en attitydförändring bland människor. Speciellt i Skåne
              har man inte hunnit med, framför allt från länstrafikens sida,
              med de förändrade resemönster som har skett på kort tid.
            </seg>
            <seg n="8e2ecf06">
              Vi återkommer, och jag ser fram mot ytterligare spännande diskussioner
              just med anledning av transportpolitikens stora klimatutmaning.
            </seg>
          </u>
          <note n="0917bb19">
            Överläggningen var härmed avslutad.
          </note>
          <note n="b2d7bd3d">
            4 § Svar på interpellation 2006/07:482 om stopp för EU-bidrag
            till Nynäshamn
          </note>
          <note type="speaker" n="2427dd7a">
            Anf. 17 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-351ccedce37c7579-4" n="d80debaa">
            <seg n="d5fd47a5">
              Fru talman! Mikael Damberg har frågat mig vilka initiativ jag
              kommer att ta för att klargöra och informera om motiven till regeringens
              nej till EU-bidrag till hamnprojektet i Norvik i Nynäshamn.
            </seg>
            <seg n="ed024a89">
              Låt mig först säga något om det EU-bidrag som Mikael Dambergs
              fråga handlar om. I det transeuropeiska transportnätet (TEN-T),
              vilket delvis finansieras med EU-medel, ingår ett koncept som
              kallas sjömotorvägar Motorways of the Sea. Genom sjömotorvägskonceptet
              ska transportsystemen inom EU effektiviseras genom utveckling
              av bland annat hamninfrastruktur, infrastruktur i anslutning till
              hamnar från både land- och sjösidan samt förbättringar av logistiska
              och intermodala lösningar. Projekten ska vara gränsöverskridande
              och omfatta minst två EU-länder.
            </seg>
            <seg n="9a5dadbb">
              Sverige har varit drivande och positivt till idén med sjömotorvägar
              och kom i september 2006 överens om att med övriga EU-länder kring
              Östersjön gå ut med en utlysning för att erhålla projektförslag.
              Tidsfristen att inkomma med projektförslag gick ut i januari i
              år, och det inkom sex projekt som rör Sverige. Finland och Tyskland
              hade tidigare under 2006 gått ut med en liknande utlysning för
              att erhålla projektförslag, och i den utlysningen gavs även aktörer
              i andra länder möjlighet att medverka i projekten. Det var i denna
              tysk-finska utlysning som Helsingforss Hamnar meddelade att de
              avsåg att vara part.
            </seg>
            <seg n="2d969af0">
              Ansökningsförfarandet för att få delfinansiering till projekt
              går till på så sätt att berörda länder kommer överens om att de
              önskar stödja projekten. Därefter ska länderna inkomma med sjömotorvägsförslagen
              till kommissionen, som i sin tur bedömer förslagen och sedan fattar
              beslut om vilka projektförslag som ska stödjas. Det är alltså
              inte regeringen som fattar beslut om vilka projekt som ska erhålla
              bidrag. EU:s budget för sjömotorvägsprojekt är begränsad, och
              att tro, som Mikael Damberg, att Helsingforss Hamn skulle kunna
              få 200300 miljoner kronor är helt felaktigt och orealistiskt.
            </seg>
            <seg n="a090fb97">
              I det vidare arbetet med att bestämma vilka olika projekt alltså
              de som inkommit i bägge utlysningarna regeringen önskar arbeta
              vidare med och ställa sig bakom har ett nationellt transportperspektiv
              varit nödvändigt. I denna utvärdering har regeringen funnit att
              andra inkomna sjömotorvägsprojekt sammantaget är mer motiverade
              att gå vidare med, och det är anledningen till att regeringen
              inte avser att stödja projektet som har Helsingforss Hamnar som
              part.
            </seg>
          </u>
          <note type="speaker" n="20175652">
            Anf. 18 MIKAEL DAMBERG (s):
          </note>
          <u who="mikael_damberg_567c84" xml:id="i-7dcbfca8ec17282a-0" n="99fd2307">
            <seg n="33f5ecff">
              Fru talman! Jag vill inleda med att tacka Åsa Torstensson för
              att hon är med oss i dag så att vi får möjlighet att diskutera
              den här frågan och få svar på de frågor jag ställde i min interpellation.
              Men först ska jag ge lite bakgrund.
            </seg>
            <seg n="de6c7c18">
              Vi som bor och lever i Helsingforss län möter en spännande framtid.
              Östersjön är i dag fredens och handelns innanhav, ett av världens
              ekonomiskt sett snabbast växande områden. Sjöfarten är det viktigaste
              kommunikationsmedlet, själva navet, länken mellan våra länder.
              Efter årtionden av kommunistisk diktatur och förtryck har länderna
              på andra sidan vårt gemensamma hav nått sin dröm om frihet och
              deltar nu på ett självklart sätt i handeln och utbytet mellan
              Östersjöländerna, Europa och världen.
            </seg>
            <seg n="e924da24">
              Det är en helt fantastisk utveckling. Och utvecklingen är bara
              i sin linda. Allt talar för att våra grannländer, tigerekonomierna
              på andra sidan vattnet, kommer att fortsätta att utvecklas och
              växa och vi med dem, om vi ser möjligheterna och agerar strategiskt.
            </seg>
            <seg n="9b97d488">
              I Helsingforssregionen har vi bestämt oss för att bygga en modern
              port mot öster och anpassa vår handelsstruktur till framtidens
              krav. Nynäshamn och Norviks hamn är helt centrala i detta perspektiv.
            </seg>
            <seg n="49a1abf9">
              Låt mig vara tydlig på en punkt: Den nya hamnen kommer att byggas.
              Beslut om att investera 1,7 miljarder kronor är redan fattat.
              Det rullar på. Gods- och containertrafiken i Frihamnen i Helsingforss
              stad kommer att flyttas till Norvik. Det minskar fartygstrafiken
              genom Helsingforss unika skärgård. Det frigör mark för byggande
              i frihamnen och Värtan. Det finns många positiva följder av byggandet
              av Norviks hamn.
            </seg>
            <seg n="d2e56a0d">
              Det märkliga har nu inträffat att den svenska regeringen går
              in och gör det omöjligt för Helsingforss Hamn att söka EU-bidrag,
              trots att det inte skulle kosta den svenska regeringen en enda
              krona.
            </seg>
            <seg n="c6485fdf">
              Varför är infrastrukturministern så negativ till att Helsingfors
              söker EU-bidrag? Åsa Torstensson säger i svaret att det inte är
              regeringen som beslutar vilka projekt som ska få bidrag från EU.
              Nej, vem har påstått det? Men det är svårt att få bidrag om man
              inte ens en gång får söka pengar.
            </seg>
            <seg n="37ac1c85">
              Regeringen avslog den 29 mars Helsingforss Hamnars begäran om
              regeringens stöd för att söka EU-pengar till projektet Nordic
              Triangle Sea Motorway. Vice statsminister Maud Olofsson har undertecknat
              beslutet.
            </seg>
            <seg n="192816e4">
              Min fråga till ministern är fortfarande varför regeringen säger
              nej. Normalt borde det här vara en drömsits för en svensk regering.
            </seg>
            <seg n="cefb928e">
              Norvikssatsningen gynnar miljön, bostadsbyggandet och tillväxten
              i Helsingforssregionen. Jag tycker att regeringen nästan borde
              dansa ringdans på sina ministermöten och välkomna den här satsningen.
            </seg>
            <seg n="66b5dd2b">
              Vilken minister kan vara emot? Det kan inte vara finansministern,
              eftersom han inte behöver betala en spänn för den här satsningen.
              Det kan inte vara miljöministern, som ser stora möjligheter både
              för skärgården och för att minska transporterna på vägnätet. Det
              kan inte vara infrastrukturministern, som löser upp hamnfrågan
              i Helsingforssregionen på det sätt regionen vill.
            </seg>
            <seg n="b45a08da">
              Centerpartiet har inte alltid varit särskilt drivande när det
              gäller investeringar i Helsingforssregionen. Det kanske är Helsingforssfrågan
              som spökar. Men vad har Nynäshamn gjort för ont? Det här är inte
              det första och enda Helsingforssfientliga beslutet den nya regeringen
              har fattat vid sin korta tid vid makten, men jag vill ändå återkomma
              till det svar som Åsa Torstensson har gett.
            </seg>
            <seg n="d657092e">
              Jag ställde två frågor i min interpellation. Den första gällde
              om regeringen är beredd att ompröva sitt beslut att neka möjligheten
              till EU-bidrag. Jag har förstått av svaret att det inte är aktuellt.
              Okej. Min andra fråga handlade om vilka motiv som ligger bakom
              detta. Där får jag fortfarande inget svar. Statsrådet sade att
              det har gjorts en utvärdering. Var är den utvärderingen? Vilka
              motiv ligger till grund för utvärderingen? Är utvärderingen hemlig?
              Kan du redogöra för motiven? Jag frågar inte om regeringen har
              fattat ett beslut utan jag frågar om vad som ligger bakom regeringens
              beslut att neka Helsingforss Hamn AB möjligheten att söka EU-bidrag.
              Det är något som skulle gynna både transporterna, tillväxten,
              miljön och Helsingforssregionen.
            </seg>
          </u>
          <note type="speaker" n="98dddc59">
            Anf. 19 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-690e38b3402d0983-0" n="521f5e31">
            <seg n="edece637">
              Fru talman! Frågor som rör sjöfarten är intressanta. I dagens
              situation där miljön sätts i centrum är sjöfarten och transporter
              på våra vatten en framtidsfråga. Det är därför bra att regeringen
              har aktualiserat en översyn av våra hamnar med tillhörande infrastruktur.
            </seg>
            <seg n="a7a5a51b">
              Frågan är då om Norviks hamn över huvud taget behövs. Det är
              en av de frågor vi kommer att få svar på i utredningen. Vad Helsingforss
              kommun gör är bra, det vill säga ambitionen att flytta den gods-
              och bulktrafik som i dag trafikerar Helsingforss hamnar från storstadens
              hjärta. Som jag ser det kan det innebära att man flyttar till
              andra befintliga hamnar i närområdet. Så har också skett i viss
              mån. Frågan är om inte hela den kapacitet som krävs för att täcka
              det behov som finns i Mälardalen kan täckas av befintliga hamnar
              med redan uppbyggd infrastruktur. Ett ifrågasättande av Norviks
              hamn innebär inte att man är Helsingforssfientlig utan att man
              är Sverigevänlig. Vi måste se till att infrastruktursatsningar
              görs på rätt ställen.
            </seg>
            <seg n="bebea3bf">
              Fru talman! De signaler som jag har fått från Sjöfartsverket
              visar en tveksamhet inför Norvikssatsningen. Samma negativa besked
              gav den utredning som länsstyrelserna i Mälardalen gemensamt gjorde
              så sent som för fem år sedan. Behovet av hamnen kan alltså ifrågasättas.
              I stället kanske befintliga hamninvesteringar borde utvecklas.
              Att dessutom staten ska stå för delar av kostnaden för att tomtmark
              ska friställas för exploatering av attraktiva tomter i staden
              vittnar om en felsyn. Om marknaden finns för den typen av exploatering
              finns det också förutsättningar att bekosta en sådan satsning
              genom privata insatser, en form av OPS-projekt.
            </seg>
            <seg n="346d2ec7">
              Byggnationen av en hamn är ett primärkommunalt ansvar. Att kräva
              att statliga medel ska anslås för infrastruktur till och från
              Norvik till en summa i storleksordningen 3 miljarder kronor är
              knappast en prioriterad fråga i dagsläget. Den frågan ligger i
              förlängningen av satsningen på Norviks hamn.
            </seg>
            <seg n="718ef68e">
              I HelsingforsMälarregionen är däremot satsningar på järnvägar
              genom staden, genom Helsingfors, prioriterade. När vi diskuterar
              investeringar måste vi se de ekonomiska realiteterna. Vi har inte
              råd med allt, och vi kan framför allt inte få allt samtidigt.
              I Mälardalen är 58 kommuner och 5 landsting överens om att det
              är satsningarna på järnvägarna genom Helsingfors som ska prioriteras.
              Att dessutom satsa pengar på en hamn som i förlängningen kan innebära
              en ökad miljöbelastning i området är knappast försvarbart.
            </seg>
            <seg n="0603e0ac">
              En satsning på Norvik kan innebära en nedläggning av Mälarsjöfarten.
              Det är knappast miljömässigt försvarbart. I dag tar Mälarhamnarna
              i Västerås och Köping emot ett stort tonnage, och verksamheten
              växer. Nu finns det problem, nämligen att den flotta som för närvarande
              finns rangeras ut och nya fartyg köps in. Normerna är sådana att
              slussen i Södertälje inte kan ta emot fartygen, och med andra
              ord måste slussen byggas ut. Det är en fråga som har stötts och
              blötts i många år. Kostnaden för investeringen är i storleksordningen
              700 miljoner kronor.
            </seg>
            <seg n="c02e26bc">
              En sådan satsning gör att man kan ta emot större fartyg, och
              den garanterar också vattennivåerna i Mälaren med tanke på de
              klimatförändringar som trots allt finns i dag. Här behövs investeringar.
              Här finns en prioriterad investering, och här ser jag fram emot
              satsningar från samhällets sida. Det är en fråga om såväl säkerhet,
              miljö som aktiv näringspolitik.
            </seg>
            <seg n="dc3f717a">
              Fru talman! Norviks hamn kanske har ett berättigande i framtiden.
              Om Helsingforss kommun väljer att bygga hamnen ser jag det som
              naturligt att man också betalar större delen av notan. Utifrån
              ett nationellt perspektiv kan inte en sådan bedömning prioriteras
              i dagsläget.
            </seg>
          </u>
          <note type="speaker" n="786bb80d">
            Anf. 20 MATS PERTOFT (mp):
          </note>
          <u who="mats_pertoft_740cd3" xml:id="i-120945dcfd424ca7-0" n="858d9dde" next="i-cd77febe41e85d7a-0">
            <seg n="9bfea8ad">
              Fru talman! Tack för att jag får delta i denna debatt med statsrådet
              Torstensson.
            </seg>
            <seg n="04fb2ef6">
              För ovanlighetens skull vill jag å Miljöpartiets vägnar helt
              hålla med statsrådet i frågan om bedömningen av Norvik. Jag kan
              också ansluta mig till föregående talare när det gäller prioriteringen
              av slussen i Södertälje. Det är för Helsingforssregionen en viktig
              fråga att man ur miljösynpunkt inte satsar på investeringar som
              riskerar att leda till betydligt högre klimatbelastningar än de
              som redan finns. Norvik är med dess läge trots allt en blindtarm.
              Det finns hamnkapacitet i regionen som utan vidare kan ta emot
              fartyg.
            </seg>
            <seg n="178578b7">
              Det kanske tydligaste beskedet i den riktningen har givits av
              den största containerkunden hos Helsingforss Hamn AB i dag, Team
              Lines, vars vd tydligt säger att ur ekonomisk synpunkt och miljösynpunkt
              vill han att fartygen ska komma så nära slutkunden som möjligt.
              Även om de skulle tjäna några kronor på lägre hamnavgifter vinner
              deras kunder mer på kortare lastbilstransporter. Det är den totala
              kostnaden för kunden som avgör hur mycket gods som kommer att
              fraktas till Helsingforssregionen via båt, järnväg och lastbil.
              Team Lines gav ett mycket negativt besked i remissomgången när
              det gäller Norvik.
            </seg>
            <seg n="19e008a0">
              Vi måste ta till oss av detta. Här finns också frågan om statens
              ansvar. Det pågår utredningar som, vad jag förstår, kommer att
              bli klara ganska snart. Men det finns redan två statliga utredningar
              som har visat på vikten av att göra prioriteringar på nationell
              nivå också när det gäller hamnar även om det är en primärkommunal
              fråga. Jag har själv som Södertäljebo ett intresse när det gäller
              Södertälje Hamn. Men vi kan inte heller, som när det gäller Norvik,
              se att det byggs storhamnar med en sådan kapacitet att de riskerar
              att ta hem hela tonnaget från Norrköping till Gävle. Vi ser framför
              oss ett priskrig, och vi ser framför oss betydligt längre landtransporter,
              som inte alls är lika miljövänliga som de sjötransporter som vi
              egentligen ska främja.
            </seg>
            <seg n="86cb1836">
              Utifrån Helsingforssregionens perspektiv undrar jag om regeringen
              är beredd att gå vidare för att i framtiden göra dessa prioriteringar,
              inte nödvändigtvis gå in på det primärkommunala området när det
              gäller hamnar men att ändå tydligt peka ut hur vi kan skapa en
              väl fungerande hamnstruktur i Sverige. Då kan sjöfarten komma
              så nära kunderna som möjligt, och det kan naturligtvis kopplas
              till miljövänliga järnvägstransporter. Det kan gärna ske inom
              den befintliga strukturen. En nackdel med Norvik är att det i
              dag inte finns en befintlig infrastruktur på järnvägssidan.
            </seg>
          </u>
          <note n="79447d99">
            Anf. 21 GUNNAR ANDRÉN (fp):
          </note>
          <u who="mats_pertoft_740cd3" xml:id="i-cd77febe41e85d7a-0" n="858d9dde" prev="i-120945dcfd424ca7-0">
            <seg n="7440f2d4">
              Fru talman! Även jag vill tacka för att jag får delta i denna
              debatt med statsrådet Torstensson. Jag instämmer i huvudsak i
              den beskrivning av fördelarna med Norviks hamn som Mikael Damberg
              ger i sin interpellation.
            </seg>
            <seg n="a5fb3ed8">
              Jag är glad över att det är så många som deltar i Helsingforssdebatten
              numera. Under tidigare år har jag varit nästan ensam i debatten
              i dessa frågor. Inte minst har Socialdemokraterna, bortsett från
              Börje Vestlund, lyst med sin frånvaro.
            </seg>
            <seg n="d98b81ea">
              Fru talman! Det finns vissa stora projekt som är viktigare än
              andra ur nationell synpunkt. Utbyggnaden av Göteborgs hamn är
              ett mycket stort nationellt intresse. Det gäller också tågtrafiken
              genom Göteborg. Också Haparandabanan, som i huvudstadsregionen
              inte står så högt i kurs, menar jag har mycket stort nationellt
              intresse tillsammans med LKAB-delen. Den innebär att vi får öst-västliga
              förbindelser i norr också.
            </seg>
            <seg n="e85bed97">
              Jag noterar att vi under de senaste 15 åren har fått två stora
              broprojekt, nämligen Öresundsbron och den statsrådet närliggande
              Svinesundsbron, som har stor betydelse för våra förbindelser.
            </seg>
            <seg n="946f4480">
              Också i storstadsområdet Helsingfors har vi stora eftersatta
              trafikprojekt. Vi har Citybanan, som hittills är underfinansierad.
              Jag vill gärna ge statsrådet en eloge för att hon har tagit initiativ
              till att hitta nya former för finansiering, delfinansiering av
              andra kommuner, för detta är inte bara en Helsingforssfråga. Det
              är en nationell fråga.
            </seg>
            <seg n="902d0a03">
              Vi har kringfartsleden runt Helsingfors, som behövs, precis som
              det behövs kringfartsleder runt andra städer. Vi behöver en kringfartsled
              så att vi slipper de enorma bilköerna inne i Helsingfors. Vi måste
              också fortsätta att satsa på det nav som Arlanda är för trafiken.
            </seg>
            <seg n="4398c847">
              Så kommer vi till frågan om sjöfarten. Det är fullständigt orimligt
              som vi har det nu i Helsingforss stad, med så mycket containertrafik
              och oljetrafik genom staden. Det är ett nationellt intresse att
              göra något åt detta. Jag menar att den satsning som Helsingforss
              Hamnar har gjort på alternativet att bygga Norviks hamn tillsammans
              med Nynäshamns kommun är ett mycket lönsamt och gott projekt.
            </seg>
            <seg n="b7d5b8eb">
              Jag ser Norviks hamn inte alls som Mats Pertoft och Jörgen Johansson,
              som något som står i motsatsställning till hamnarna i Södertälje,
              Köping eller Västerås. Jag är absolut för att man också ska fixa
              till slussen i Södertälje. Mitt parti har under många år drivit
              att vi vill satsa på att större fartyg ska kunna komma in till
              Västerås och Köping. Tyvärr har vi inte fått något gensvar ens
              från Mats Pertofts parti.
            </seg>
            <seg n="2ea7bee3">
              Jag tror att det avslag som nu har kommit från regeringen sänder
              en felaktig signal, inte minst genom att det inte fanns någon
              motivering till avslaget. Det tror jag var väldigt olyckligt.
              Sammantaget, Åsa Torstensson, är det en viktig signal att de sjömotorvägar
              vi har behöver byggas ut. Vi behöver nya kapaciteter för den väldigt
              omfattande öst-västliga trafik vi har från Finland med stora godsmängder
              som går vidare genom landet till Göteborg. Det handlar om mycket
              stora investeringar ungefär 5 miljarder sammanlagt och mycket
              stora godsmängder.
            </seg>
            <seg n="db0ba037">
              Jag skulle vilja se att man förnyade prövningen av synen på vad
              som är viktigt i den här regionen. Det här beslutet har varit
              olyckligt i det avseendet.
            </seg>
          </u>
          <note type="speaker" n="a8afdbdd">
            Anf. 22 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-351ccedce37c7579-5" n="d80debaa">
            <seg n="c4817ddc">
              Fru talman! Först och främst vill jag vara mycket tydlig: Jag
              tänker inte gå in i någon diskussion om kommunens val att bygga
              Norviks hamn. Den diskussionen får ni hantera på annat sätt.
            </seg>
            <seg n="25bc71b8">
              Vi har en pågående hamnutredning som tar upp detta som Mats Pertoft
              efterlyser. Bengt Owe Birgersson har i uppdrag att se över de
              nationella, strategiska hamnarna. Det är en del av det arbete
              som jag refererade till tidigare som jag återkommer till i höst.
              Jag ser fram emot underlaget från det arbete han genomför.
            </seg>
            <seg n="14321e09">
              Inom Näringsdepartementet arbetar vi ständigt för att få så mycket
              EU-bidrag som möjligt till olika projekt. Det gäller naturligtvis
              också sjömotorvägarna.
            </seg>
            <seg n="a50b6d1b">
              Låt mig förklara. För att Sverige ska vara framgångsrikt i arbetet
              med att erhålla EU-medel till projekt måste projekten ha hög kvalitet
              och vara väl underbyggda för att bli genomlysta och bekräftade.
              Det är inte som Mikael Damberg verkar tro, att det bara är att
              skicka in projekt för att de automatiskt ska få pengar.
            </seg>
            <seg n="a6022832">
              I regeringens ställningstagande till vilka sjömotorvägsprojekt
              som man ska arbeta vidare med har alla inkomna projektförslag
              beaktats både ur ett nationellt transportperspektiv, alltså tillsammans
              med våra trafikverk, och med avseende på vilken kvalitet förslagen
              har. I utvärderingen har regeringen funnit att andra sjömotorvägsprojekt
              än det som har Helsingforss Hamnar som part har större förutsättningar
              att få kommissionens godkännande för att erhålla bidrag.
            </seg>
            <seg n="c19164e2">
              De projekt som regeringen avser att arbeta vidare med i den här
              omgången är KarlshamnKlaipeda, KarlskronaGdynia, YstadŚwinoujście
              och TrelleborgSassnitz. Dessa projekt är att föredra ur ett sammantaget
              nationellt transportperspektiv då de redan i dag utgör viktiga
              nationella noder i det svenska godstransportsystemet som gör att
              de medför att redan befintlig infrastruktur används mer optimalt.
            </seg>
            <seg n="5c619fb1">
              Projektens infrastrukturplaner stämmer också bra överens med
              Banverkets och Vägverkets långtidsplaner, vilket är en viktig
              del av bedömningskriteriet. De aktuella hamnarna har också väl
              etablerade färjelinjer som går i kontinuerlig trafik till hamnar
              på andra sidan Östersjön.
            </seg>
            <seg n="10a2f1dd">
              Till saken hör också, även om Mikael kanske inte är så intresserad
              av det, att vi har beslutat att inte stödja ett antal andra sjömotorvägsprojekt
              som vi anser inte heller uppfyller de krav som regeringen anser
              ska uppfyllas för att man ska nå framgång i kommissionen.
            </seg>
            <seg n="99d9dc30">
              Sjömotorvägarna är EU:s 30 prioriterade TEN-projekt. Det innebär
              att de finansieras av flerårsbudgeten, MIP. MIP-perioden löper
              fram till 2013. När det gäller sjömotorvägar har kommissionen
              tänkt sig att ta in projektansökningar i december varje år fram
              till 2012. Det första ansökningstillfället blir i år i december.
            </seg>
            <seg n="15aa4106">
              Kommissionen har endast avsatt en mindre summa det första året,
              motsvarande 20 miljoner euro. Om man delar upp det på de fyra
              geografiska områdena Medelhavet, västra Medelhavet, Atlanten och
              Östersjön blir det alltså en fjärdedel av de miljonerna som kan
              bli aktuella i Östersjön. Det motsvarar 50 miljoner svenska kronor.
            </seg>
          </u>
          <note type="speaker" n="fc6e26be">
            Anf. 23 MIKAEL DAMBERG (s):
          </note>
          <u who="mikael_damberg_567c84" xml:id="i-7dcbfca8ec17282a-1" n="99fd2307">
            <seg n="d1078263">
              Fru talman! Jag vill tacka för något av ett svar, som jag nu
              fick muntligen. Man kunde ju ha skrivit något av det i det skriftliga
              interpellationssvar som har författats inför den här debatten.
            </seg>
            <seg n="d47b921c">
              Att den borgerliga regeringen har inlett mandatperioden med en
              rad Helsingforssfientliga beslut är ingen hemlighet. Man kan se
              på bostadspolitiken, komvux, högskoleplatser, trängselskatten
              och uppskjutningen av och oklarheterna om Citybanan. Men jag hade
              faktiskt inte kunnat drömma om att regeringen nu med Miljöpartiets
              glada tillrop och stöd skulle säga nej till möjligheten att söka
              EU-bidrag för en av de största infrastruktursatsningar som Helsingforssregionen
              just nu genomför på hamnsidan.
            </seg>
            <seg n="2804b973">
              Jag tycker att det är anmärkningsvärt att man kan göra det utan
              att ge några rimliga motiveringar till vare sig stockholmarna,
              Nynäshamnsborna eller riksdagen om varför man stoppar detta.
            </seg>
            <seg n="89fbd11c">
              Det är väldigt allmänna formuleringar. Det sägs att det är ett
              nationellt perspektiv. Man kan fråga sig om det internationella
              perspektivet i transportpolitiken inte finns för regeringen. Jag
              trodde att hela poängen med hamnarna var att ha kontakter med
              andra länder. Jag trodde att det var själva syftet med hamnarna
              att öka kontakterna med våra grannländer och öka handeln och möjligheterna
              till tillväxt och jobb. Det perspektivet nämns inte när Åsa Torstensson
              säger att det finns en nationell strategi.
            </seg>
            <seg n="37e36032">
              När det här hamnprojektet ändå blir av måste man fundera på om
              regeringen ska sätta käppar i hjulet för projektet eller om man
              ska understödja det. Den tidigare socialdemokratiska regeringen
              gjorde en rad insatser för att understödja den här satsningen,
              skulle jag vilja säga. Motorvägen till Nynäshamn var jätteviktig.
              Man tittade på partiella dubbelspår som ett första steg. Man har
              gjort en utredning om dubbelspår till Nynäshamn. Man har haft
              flera överläggningar med Nynäshamns kommun om utvecklingsmöjligheterna
              och framtiden. Och man har haft kontinuerliga dialoger mellan
              Helsingforss Hamnar och Näringsdepartementet hela tiden om de
              här frågorna. Näringsdepartementet och regeringen har sett den
              ansökan som våra grannländer har gjort och också godkänt de kriterier
              som har legat till grund för det här, allt i syfte att stärka
              det. Jag tycker att det är anmärkningsvärt att regeringen på det
              här sättet sätter käppar i hjulen och försöker försvåra och förhindra
              en hamnsatsning som kommer att få stor betydelse för Helsingforssregionens
              utveckling de kommande åren.
            </seg>
            <seg n="9e06599a">
              Jag kan också konstatera och förstå att Miljöpartiet med sin
              skepsis sedan länge är det enda partiet i Helsingforssregionen
              som motarbetar den här satsningen. Det är ju faktiskt så. Men
              däremot hade jag inte förväntat mig att Miljöpartiet skulle säga
              nej till EU-bidrag, särskilt inte när det inte kostar någonting
              för Sverige att få pengarna. Jag har inte hört Miljöpartiet tidigare
              framföra de argumenten.
            </seg>
            <seg n="5f553c0d">
              Jag vill återkomma till den principiella frågan. Ska jag tolka
              det här på det sättet jag kan inte tolka det på något annat sätt
              att regeringen vill motarbeta och försvåra den hamnsatsning som
              nu görs i Norviks hamn för att andra hamnsatsningar ska gå före?
              Jag är lite förvånad över den centralistiska synen på politik
              som innebär någon form av kommandoekonomiskt synsätt som Centerpartiet
              också i den här debatten har fört fram, att den här hamnen är
              fel. Men om marknaden nu säger att vi ska bygga den här hamnen,
              om Helsingforss kommun går in och flyttar hamnverksamheten dit
              så kommer det att bli så. Då gäller det att se möjligheterna med
              den hamnen. Det trodde jag att den svenska regeringen faktiskt
              skulle undersöka, inte motarbeta.
            </seg>
            <seg n="bcd53063">
              Sorgligt nog har vi fått ytterligare ett bevis för att den borgerliga
              regeringen fattar en rad beslut som faktiskt försvårar Helsingforssregionens
              utveckling, inte underlättar den. Det beklagar jag.
            </seg>
          </u>
          <note type="speaker" n="8c406242">
            Anf. 24 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-690e38b3402d0983-1" n="521f5e31">
            <seg n="a3096238">
              Fru talman! Det finns stora infrastrukturbehov i Helsingfors.
              Det är vi helt överens om. Därför har Mälardalsrådet, alltså 58
              kommuner och 5 landsting, helt enigt sagt att det vi måste satsa
              på är järnvägs- och spårtrafiken genom Helsingfors och få någon
              ordning på det.
            </seg>
            <seg n="e628881e">
              En satsning på Norviks hamn kommer att innebära en ökad belastning
              på statskassan i form av investeringar. Ett exempel tog Mikael
              upp. Det gäller dubbelspåret till Nynäshamn. Det är inte ens med
              i den plan fram till år 2015 som i dag diskuteras.
            </seg>
            <seg n="05d2b032">
              Om vi för en realistisk diskussion om investeringar och ekonomi
              kan vi inte fortsätta den form av fiktiv diskussion som den socialdemokratiska
              regeringen hade tidigare, nämligen att föra upp projekt på listan
              som en form av önskeprojekt och därmed också tro att de kommer
              att genomföras. Så fungerar inte den här regeringen, utan vi ska
              finansiera och ha pengar innan vi börjar att bygga.
            </seg>
            <seg n="115019ae">
              Jag återkommer till att det är en satsning primärt i storleksordningen
              3 miljarder från statens sida om man gör det här. Sedan kommer
              ombyggnad av väg 225. För närvarande pågår en ombyggnad av väg
              73 i det här området, och så vidare. Det är en mängd satsningar
              som måste till.
            </seg>
            <seg n="b3e8fd05">
              Om vi tittar på Mälarhamnarna och satsningen på 700 miljoner
              så vet vi ju att OK Q8 som i dag är etablerat i Loudden i Helsingfors
              vill flytta till Västerås med sin verksamhet, alltså en avlastning.
              Man har tidigare flyttat bulk, alltså flygbränslet från Helsingfors
              till Gävle hamn. Det finns ett utrymme i de hamnar som finns i
              Mälardalen. Ingen hamn har så pass stor möjlighet att ta tunga
              transporter på järnväg som Oxelösund har, och så vidare. Om vi
              tittar på Ica så bygger man nu sitt rikslager i Västerås och för
              över containertrafiken från Göteborgs hamn till Västerås. Detta
              kräver en satsning på slussen i Södertälje för att det ska fungera.
            </seg>
          </u>
          <note type="speaker" n="1c756db0">
            Anf. 25 MATS PERTOFT (mp):
          </note>
          <u who="mats_pertoft_740cd3" xml:id="i-120945dcfd424ca7-1" n="858d9dde" next="i-cd77febe41e85d7a-1">
            <seg n="244f080c">
              Fru talman! Det här verkar mer eller mindre bli en debatt kring
              frågan för eller mot Norvik i stället. Man kan fråga sig om Helsingforssregionen
              består av Helsingforss stads hamnar, eller finns i Helsingforssregionen
              också ett hänsynstagande till de andra hamnarna, inte minst Mälardalen,
              som jag nämnde från Gävle till Norrköping. Det här är egentligen
              en fråga om volym. Naturligtvis måste Södertälje sluss byggas
              ut. Det håller jag helt med om.
            </seg>
            <seg n="68f6d19d">
              När det gäller sjömotorvägarna kan jag mycket väl hålla med om
              att det är projekt som är väl underbyggda. När man ser på planeringen
              för Norvikshamnen så ska den ta emot 300 000500 000 TEU. Det är
              ett mått för container.
            </seg>
            <seg n="7d3bf524">
              I dag har Helsingforss hamn 36 000 TEU. Det är minst en tiodubbling.
              Var ska det komma ifrån? Det är ju därför som jag förut läste
              upp att Team Lines, den största kunden, klart tar ställning. Jag
              kan säga det ännu tydligare. De säger: På lång sikt gynnas sjöfarten
              av en rationell hamnstruktur, och en hamn med Norviks blindtarmsläge
              i förhållande till Helsingforssregionens varubehov och dominerande
              från syd och väst inkommande varuflöde gynnar inte sjöfarten.
            </seg>
            <seg n="aedd9741">
              Det är det som näringslivet och marknaden säger. De säger totalt
              nej till detta. Därför vill jag uttala förhoppningen att statsrådet
              även i fortsättningen ser på väl underbyggda projekt och inte
              på enstaka hamnars vilja att egentligen slå ut konkurrensen.
            </seg>
          </u>
          <note n="5e5d25a7">
            Anf. 26 GUNNAR ANDRÉN (fp):
          </note>
          <u who="mats_pertoft_740cd3" xml:id="i-cd77febe41e85d7a-1" n="858d9dde" prev="i-120945dcfd424ca7-1">
            <seg n="92bbb5b0">
              Fru talman! Jag tycker att det är väldigt bra att de projekt
              som nu ska genomföras av den här regeringen är väl finansierade.
              Det är alldeles uppenbart att den metod som framför allt Björn
              Rosengren använde, att åka omkring och lova väldigt mycket, är
              helt meningslös. Det är svårt att överträffa alla de löften som
              han gav när det gäller ofinansierade vägar. Även väg 73 till Nynäshamn
              når tyvärr inte ända fram längre. Tolv kilometer återstår att
              bygga och finansiera. Det är ett problem. Jag tycker att den nya
              regeringen är vällovlig i sina syften att se till att saker och
              ting blir finansierade fullt ut så att de kan nå ända fram innan
              man sätter i gång.
            </seg>
            <seg n="8241a968">
              Det är ändå olyckligt att det har blivit ett omotiverat avslag
              för Helsingforss hamn. Det gäller också Malmö och Oskarshamn.
              Om jag får säga det till statsrådet så hade det varit klokt om
              vi hade fått klart för oss vad grunderna var för själva avslaget.
              Det kan man inte utläsa av regeringsbeslutet.
            </seg>
            <seg n="37ff1945">
              När det gäller om man ska bygga Norviks hamn eller inte har det
              blivit en annan debatt här. Där måste jag säga att den planekonomiska
              syn som framför allt Mats Pertoft företräder är mig främmande.
              Det måste vara Helsingforss Hamnar AB som självt beslutar om det
              företaget tror är en lönsam investering. Det kan ingen annan besluta.
              Framför allt inte jag, och jag tror ingen annan här i riksdagen
              som inte möjligen sitter i Helsingforss Hamn AB:s styrelse. Det
              måste vara det företaget som gör den bedömningen.
            </seg>
          </u>
          <note type="speaker" n="60271912">
            Anf. 27 BÖRJE VESTLUND (s):
          </note>
          <u who="borje_vestlund_48292a" xml:id="i-f1efc772ed3e57c8-0" n="e66c969e">
            <seg n="6c93e481">
              Fru talman! Låt mig först klargöra en sak. Team Lines tar inte
              avstånd från Norvik. De deltar faktiskt i planeringen av Norvik.
              De vill fortsätta att vara kunder i Helsingforss Hamn. Så kan
              vi få den saken bort från den här debatten i alla fall för den
              här gången.
            </seg>
            <seg n="2df71d78">
              Jag är väldigt konfunderad över regeringens sätt att bedriva
              hamnpolitik. Jag trodde faktiskt, fru talman, att vi hade kommit
              överens om att vi skulle sätta i gång och be förhandlingsmannen
              som blir Birgersson att titta på vilka naven var som skulle utses
              från den svenska staten. Det var det man skulle göra i det sammanhanget.
              Han har fortfarande detta uppdrag. Varför fick inte han jobba
              klart? Varför har man prioriterat KarlskronaGdynia, KarlshamnKlaipeda,
              YstadŚwinoujście och TrelleborgSassnitz? Varför ska man inte ha
              någon sjömotorväg mellan Ryssland och Sverige? Varför ska man
              inte ha någon sjömotorväg mellan Finland och Sverige?
            </seg>
            <seg n="ee0dd280">
              Det är frågorna man bör ställa sig i de här sammanhangen. Regeringen
              struntar i detta.
            </seg>
            <seg n="6dcd984e">
              När man hör Jörgen Johansson och Mats Pertoft kan man konstatera
              att detta inte handlar om något annat än en förlängning av en
              kommunalpolitisk debatt. Det är väldigt tydligt. Jag kan argumenten
              sedan min tid i trafikutskottet. Västerås hamn och Mälarhamnarna
              slogs hårt för detta. Detta innebär inte att jag i något sammanhang
              skulle säga att vi inte skulle vara för en utbyggnad av Södertälje
              sluss. Det har inte ett dugg med det att göra. Detta är möjligen
              ett hjärnspöke hos några i denna kammare.
            </seg>
            <seg n="ceae8241">
              Södertälje hamn har hela tiden ansett att man kan bli den nya
              hamnen i Helsingfors. Det är heller inget nytt. Hade det varit
              en östgöte här hade man pratat om Norrköpings hamn. Hade vi pratat
              med andra hade det varit Gävle hamn. Det här är ingenting nytt
              för oss som har sysslat med transportpolitik under flera år.
            </seg>
            <seg n="68d3eef6">
              Det är fortfarande obegripligt att regeringen inte är intresserad
              av detta nav mellan Helsingforssregionen vi kan strunta i var,
              men det är Norvik som har planerna och Finland respektive Ryssland.
            </seg>
            <seg n="d918ba50">
              Alla de hamnar jag har nämnt här, förutom dem i södra Sverige,
              säger så här: Vart ska godset någonstans? Jo, godset ska i huvudsak
              till Helsingforssregionen. Man vill avlasta vägarna och järnvägarna
              genom att komma så nära Helsingforssregionen som möjligt. Då är
              det ju smått fantastiskt att man säger nej till det enda alternativ
              som verkligen kan sluka detta gods.
            </seg>
            <seg n="dd07def0">
              I verkligheten är det både en miljö- och Helsingforssfientlig
              politik när regeringen säger att den här hamnen inte är intressant.
              I stället minskar man möjligheten för stockholmarna genom att
              säga nej till sjömotorvägarna. Sjömotorvägarna skulle ju binda
              samman de olika stråken för att man skulle slippa ha transporter
              på flyg, vägar och järnvägar. Man vill använda dem och göra sjöfarten
              attraktiv. På det här sättet säger man att det bara är den södra
              delen av Östersjön som är viktig. Den norra delen av Östersjötrafiken
              är oviktig. Detta är en signal som heter duga, fru talman, och
              det tycker jag är helt oacceptabelt från regeringens sida.
            </seg>
          </u>
          <note type="speaker" n="acdd1b4e">
            Anf. 28 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-351ccedce37c7579-6" n="d80debaa">
            <seg n="bb10a6f1">
              Fru talman! Jag upprepar: Jag tänker inte gå in i en diskussion
              om Norvik. Den debatten hör hemma på kommunal nivå. Vi har kommunalt
              självstyre som jag, till skillnad från Mikael Damberg, är väldigt
              för. Jag tycker att man ska bestämma mycket på den kommunala nivån.
            </seg>
            <seg n="070b4199">
              Den här debatten handlar om ett antal EU-miljoner och om nationella
              prioriteringar av vilka projekt som ska gå vidare till bedömningar
              från kommissionen. Det handlar i den första omgången om 20 miljoner
              euro. Vi tror att en fjärdedel av detta, ungefär 5 miljoner euro,
              kommer att beröra Östersjön. Låt oss föra diskussionerna på den
              nivån.
            </seg>
            <seg n="fb1dfc81">
              Vi kom också in på den nationella synen på hamnar. Där har jag
              ärvt en utredning, och jag har stora förväntningar på Bengt Owe
              Birgerssons arbete. Han har uppsökt alla hamnar runt omkring i
              landet just för att se vilka nätverk av nationella strategiska
              hamnar som kan pekas ut på ett tydligare sätt. Detta hänger naturligtvis
              ihop med att vi därmed också förbinder oss till vilken infrastruktur
              vi måste ha ett samband med på land, annars får vi aldrig de strategiska
              valen med en bra transportkedja och en logistik mellan de olika
              transportslagen. Jag ser fram emot detta. Det är otroligt avgörande.
              Tillsammans med kombiterminalutredning och så vidare kan detta
              bli väldigt spännande.
            </seg>
            <seg n="66d53f9c">
              Men vi ska inte dra in detta arbete i en diskussion om vi från
              alliansregeringens och mitt perspektiv skulle vara för eller emot
              Norviks hamn. Det är ett kommunalt ställningstagande. Jag yttrar
              mig inte om Norvik och inte heller om de andra hamnarna, eftersom
              vi håller på med den här utredningen. Det är en ganska naturlig
              hantering att låta en utredare arbeta självständigt.
            </seg>
            <seg n="7736ac88">
              Jag vill återigen upprepa detta med det nationella transportperspektivet,
              där våra verk har varit involverade i synen på de förslag som
              kommit in. Jag vill också upprepa att kvalitet underbyggd i ansökan
              också är en avgörande del. Det har naturligtvis visat sig att
              dem vi har prioriterat har haft större förutsättningar att gå
              vidare.
            </seg>
            <seg n="17b2767f">
              Jag vill avsluta med att säga att det är lite beklagansvärt att
              Mikael Damberg använder ett sådant tonläge kopplat till intresset
              av att lösa Helsingforss infrastruktur. Vi har ju haft andra debatter
              här om att hitta lösningar för Helsingforss infrastruktur. Där
              har alliansregeringen tagit just det ansvar som jag tycker att
              Mikael Dambergs eget parti inte tagit tillsammans med Miljöpartiet
              och Vänstern. Det gäller att hitta en långsiktig lösning för Helsingfors,
              Helsingforss kommuninvånare och Helsingforssregionen så att man
              även i fortsättningen kan vara en tillväxtregion och inte en propp
              i en alltmer spännande region där människor rör sig på ett sätt
              som bara för några år sedan inte var möjligt. Men detta kommer
              att ställa krav på en vägstandard och en vägstruktur som underlättar
              både för människor och för företag att fungera i området. Detta
              är en del av den prioriteringen.
            </seg>
          </u>
          <note type="speaker" n="25513769">
            Anf. 29 MIKAEL DAMBERG (s):
          </note>
          <u who="mikael_damberg_567c84" xml:id="i-7dcbfca8ec17282a-2" n="99fd2307">
            <seg n="5e353fe6">
              Fru talman! Jag börjar med det sista. Den nuvarande regeringen
              har ju börjat med att först blåsa väljarna i Helsingfors på alla
              sätt när det gäller trängselavgifterna. Man förbjuder att pengarna
              från trängselavgifterna ska kunna gå till kollektivtrafiksatsningar.
              De som röstade ja till trängselavgifter i Helsingfors sade att
              man gjorde det för kollektivtrafiksatsningarna. Detta har man
              nu förbjudit.
            </seg>
            <seg n="40cf0cf1">
              Det andra är att man har försenat och fördyrat Citybanan den
              viktigaste järnvägsinvesteringen i Helsingforssregionen där vi
              fortfarande inte har fått något besked från regeringen, trots
              att vi före valet hade ett avtal där hela regionen ställde upp,
              eftersom Citybanan var av nationellt intresse och skulle byggas.
            </seg>
            <seg n="3ca99359">
              EU-pengarna handlar inte bara om pengar i början utan om sammanlagt
              310 miljoner euro. Det är ganska mycket pengar att slåss om för
              Sverige.
            </seg>
            <seg n="5463c19d">
              Man talar om att Norvikssatsningen skulle kräva 3 miljarder kronor
              i investeringar, men där tror jag att man ska vara lite försiktig.
              Motorvägsbygget till Nynäshamn är ju redan på gång. Den motorvägen
              behövs. Väg 73 till Nynäshamn behövs.
            </seg>
            <seg n="1fae2677">
              Dubbelspåret tog jag upp som ett exempel på en fråga som är viktig
              för Nynäshamn och utvecklingen i Helsingforssregionen men mest
              för pendeltågstrafiken. Det är klart att det också har en viss
              effekt på hamnfrågan, men hamnen behöver inte dubbelspår hela
              vägen till Nynäshamn för att klara sin kapacitet med den nya containertrafiken.
              Det klarar man nattetid, och då går det inte så många pendeltåg
              i Helsingforssregionen.
            </seg>
            <seg n="5cb78c32">
              Ministern säger att hon inte vill tala för eller emot Norvik.
              Men vad gör man om man säger att den ansökan som Helsingforss
              hamn har lämnat in saknar kvalitet och är dåligt underbyggd? Vad
              är det man säger till Finland, till Ryssland och till de andra
              deltagande länderna? Den projektansökan som man gjort tillsammans
              är alltså dåligt underbyggd och har dålig kvalitet, men den svenska
              regeringen tänker inte redovisa vilka skäl och vilka argument
              man har för att anse detta.
            </seg>
            <seg n="3c6d1995">
              Jag tycker att det är svagt gjort av regeringen att behandla
              Helsingfors på det här sättet.
            </seg>
          </u>
          <note type="speaker" n="a1a5e149">
            Anf. 30 BÖRJE VESTLUND (s):
          </note>
          <u who="borje_vestlund_48292a" xml:id="i-f1efc772ed3e57c8-1" n="e66c969e">
            <seg n="42486edc">
              Fru talman! Om man ska bygga Norvik eller inte ska inte den här
              debatten handla om. Där delar jag statsrådets bedömning. Hamnen
              ska uppenbarligen byggas. Jag delar den uppfattningen.
            </seg>
            <seg n="5c8a2067">
              Däremot måste detta vara en regering som har näst intill världsrekord
              i hyckleri, åtminstone som jag någonsin har hört talas om: Vi
              ska avvakta Bengt Owe Birgerssons utredning, sedan får vi se.
            </seg>
            <seg n="9554e805">
              Samtidigt, fru talman, skickar man in en ansökan som avser Karlshamn,
              Karlskrona, Ystad och Trelleborg. Är inte detta att faktiskt säga
              att man redan har fattat ett beslut om att detta är någonting
              som den här regeringen verkligen vill? Är inte detta ett sätt
              att säga att de här hamnarna i varje fall är prioriterade från
              regeringens sida? Man har ju redan bestämt sig för att de här
              fyra hamnarna är viktiga. Man har bestämt sig för att den södra
              delen av Östersjön är viktig. Den norra delen av Östersjön är
              inte viktig. Det kallar jag för ett stort hyckleri och ingenting
              annat.
            </seg>
            <seg n="e32ba233">
              Låt mig också säga, fru talman, att det som är viktigt när det
              gäller sjömotorvägarna ju är att vi ska få ett nät av just snabba
              transporter på sjön över hela EU. På det här sättet skär man bort
              den norra delen av Östersjön, för man är inte intresserad från
              regeringens sida.
            </seg>
            <seg n="71ced9df">
              Slutligen, fru talman, får vi väl se hur mycket till infrastruktursatsningar
              det blir från Helsingfors. Hittills har jag inte sett en enda
              krona. Man har tillsatt förhandlingsmän, och man diskuterar och
              diskuterar. Jag tänker inte göra någon bedömning av det förrän
              jag ser resultatet, för det är väl det som räknas, fru talman,
              inte vad som diskuteras i några slags hemliga rum med ett antal
              kommunpolitiker och Carl Cederschiöld.
            </seg>
          </u>
          <note type="speaker" n="652bac70">
            Anf. 31 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-351ccedce37c7579-7" n="d80debaa">
            <seg n="c56afd88">
              Fru talman! Jag tror att det är viktigt för alla parter att jag
              återupprepar detta: EU kräver prioriteringar när kommissionen
              ska fatta beslut. Återigen: Det är inte bara att skicka in ett
              antal projekt och tro att det är kommissionens ambition att dela
              ut pengar utan att det finns prioriteringar. Jag tror att de flesta
              av er är införstådda med hur den här typen av projekt måste hanteras
              på nationell nivå. Anledningen till att vi går vidare med de utpekade
              hamnarna i Karlstad, Ystad och Trelleborg är att de har ett godstransportsystem
              med en redan befintlig infrastruktur som då kan utnyttjas optimalt.
            </seg>
            <seg n="05b11a95">
              Det sägs att det inte kommer att kosta något utifrån ett nationellt
              perspektiv. På regeringens uppdrag har Banverket naturligtvis
              svarat på frågan vilka järnvägsinvesteringar som krävs för att
              till exempel kunna möta det som ingår i utvecklingsplanen när
              det gäller Norviks hamn. Det innebär infrastrukturåtaganden på
              järnvägssidan för att kunna möta detta. Det finns naturligtvis
              ett samband när vi beskriver att det finns en infrastruktur på
              land, och de hamnarnas eget underlag bekräftar detta när det gäller
              den struktur som redan finns. Det är det som tjänat som underlag.
            </seg>
            <seg n="6e224cf4">
              Jag vill återigen säga att jag är intresserad av att följa Birgerssons
              arbete, för det har mycket tydligt med det nationella perspektivet
              att göra.
            </seg>
            <seg n="1677a45e">
              Vad gäller sjömotorvägar har jag också sagt, och jag får upprepa
              det, att det första ansökningstillfället är i december. Sedan
              återkommer det varje år fram till 2012, med något mer pengar de
              sista åren.
            </seg>
          </u>
          <note n="0917bb19">
            Överläggningen var härmed avslutad.
          </note>
          <note n="11bfe6e6">
            5 § Svar på interpellation 2006/07:497 om vallöften inom sjukvården
          </note>
          <note type="speaker" n="295cb8e8">
            Anf. 32 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-55bb8919c0efaf6f-0" n="863ca6a1">
            <seg n="4f39501e">
              Fru talman! Sven-Erik Österberg har frågat statsministern om
              han står fast vid sitt vallöfte att inte sälja ut de svenska sjukhusen
              och vilka åtgärder statsministern i så fall avser att vidta med
              anledning av planerna i Västmanland. Arbetet inom regeringen är
              så fördelat att det är jag som svarar på interpellationen.
            </seg>
            <seg n="0d284b95">
              Regeringen gick bland annat till val på att den så kallade stopplagen
              skulle tas bort för att på så sätt stimulera till mångfald på
              lika villkor. I propositionen Driftsformer för sjukhus (prop.2006/07:52)
              har regeringen redan lämnat förslag om att ta bort de inskränkningar
              som funnits sedan den 1 januari 2006 när det gäller verksamhet
              vid sjukhus som bedrivs på entreprenad.
            </seg>
            <seg n="be497c75">
              Propositionen innehåller fyra huvudpunkter. Kravet på att verksamhet
              vid sjukhus ska bedrivas utan vinstsyfte tas bort. Även kravet
              på att verksamheten enbart ska bedrivas med offentlig finansiering
              tas bort. Det ska också vara möjligt att lägga ut verksamhet som
              bedrivs vid regionsjukhus eller regionklinik på entreprenad. Dessutom
              avskaffas kravet på att landstinget ska bedriva verksamhet vid
              minst ett sjukhus. Skälen som anförts för förslaget är bland annat
              att öppna för en ökad mångfald och att på detta sätt bidra till
              en mer kreativ och effektiv hälso- och sjukvård. En klar majoritet
              av remissinstanserna tillstyrkte också förslaget.
            </seg>
            <seg n="b5e10a16">
              Oavsett om en verksamhet bedrivs av landstinget eller av en privat
              vårdgivare ska vården bedrivas så att den uppfyller hälso- och
              sjukvårdslagens (1982:763) krav på en god vård på lika villkor.
              Vidare ska vården ges med respekt för alla människors lika värde
              och den enskilda människans värdighet. Den som har det största
              behovet av hälso- och sjukvård ska ges företräde till vården.
              Ledningen av hälso- och sjukvården ska dessutom vara organiserad
              så att den tillgodoser hög patientsäkerhet och främjar kostnadseffektivitet.
              Regeringen avser inte att föreslå någon ändring av dessa grundläggande
              principer.
            </seg>
            <seg n="11fdaf87">
              Landstingen ansvarar för hur hälso- och sjukvården organiseras
              och att besluten som fattas ger förutsättningar för en långsiktigt
              hållbar hälso- och sjukvård. Landstingen har, även om driften
              av en verksamhet överlåts, kvar huvudmannaskapet och därigenom
              också det yttersta ansvaret för verksamheten och ska se till att
              den anlitade entreprenören uppfyller de bestämmelser som gäller
              för verksamheten. Regeringen avser inte att lämna förslag som
              innebär någon ändring när det gäller landstingens ansvar när hälso-
              och sjukvård drivs på entreprenad.
            </seg>
            <seg n="137b832d">
              Förtroendet för hälso- och sjukvården är avhängigt av att vården
              lever upp till de krav som medborgarna har rätt att ställa. Om
              hälso- och sjukvården ska kunna utvecklas och klara det framtida
              åtagandet måste förutsättningar för nytänkande och mångfald skapas
              inom hela hälso- och sjukvårdssystemet. Konkurrensutsättning och
              upphandling stimulerar till ökad dialog kring kvalitetsbegreppet
              och ger ökade möjligheter att skapa det vårdutbud befolkningen
              är i behov av till lägsta möjliga kostnad för skattebetalarna.
              Alternativa driftsformer kan dessutom ge positiva effekter i form
              av tydligare organisation, mål och ledarskap, vilket behövs för
              att klara av att attrahera arbetskraft till hälso- och sjukvården
              även i framtiden. Mångfald inom hälso- och sjukvården ger ökade
              valmöjligheter för både patienter och personal.
            </seg>
            <seg n="30522f44">
              I förrgår debatterade och beslutade riksdagen i enlighet med
              den proposition som jag har redogjort för här.
            </seg>
          </u>
          <note type="speaker" n="16816543">
            Anf. 33 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-7cc1712169e401be-0" n="4e734c0b">
            <seg n="6d71b16a">
              Fru talman! Jag ska i vanlig ordning tacka för svaret. Men svaret
              är egentligen en upprepning av den debatt som fördes här för två
              dagar sedan. Min fråga hade ingenting i sak med den debatten att
              göra.
            </seg>
            <seg n="946311f8">
              Det jag tyckte var intressant i den här frågan var precis det
              som är frågans rubrik. Det var en direktsänd tv-debatt mellan
              Göran Persson och Fredrik Reinfeldt i svensk television den 10
              september 2006. I en tidigare debatt hade Göran Persson sagt att
              han var oroad för att borgerligheten i händelse av en valvinst
              skulle sälja ut akutsjukhusen, som hade debatterats. Den frågan
              kom på tal i den här debatten, och då sade Fredrik Reinfeldt:
              Vi vill inte sälja akutsjukhus som du påstod i en tidigare debatt.
              Vi har inte det förslaget och jag är glad att du gav mig möjlighet
              att ge det beskedet här i kväll.
            </seg>
            <seg n="7305641b">
              Det var ett rakt besked från nuvarande statsministern, dåvarande
              oppositionsledaren, till svenska folket. Det skulle inte bli någon
              utförsäljning av akutsjukhus i Sverige. Jag tror att det hade
              en väldig betydelse i valdebatten. Oron för vad som händer med
              akutsjukhusen, om de ska säljas ut, om privata vinstintressen
              ska köpa upp dem, tjäna pengar på sjukvården och kunna dela ut
              vinster till sina aktieägare, som kan vara internationella kapitalägare
              och så vidare, är ganska stor i det svenska samhället. Den går
              långt in i den borgerliga valmanskåren. Det vet vi genom undersökningar
              som har gjorts. Därför var det här en viktig signal för hur folk
              skulle lägga sin röst.
            </seg>
            <seg n="080d5e51">
              Nu efteråt, bara en liten tid efteråt, visar det sig i andra
              debatter att man talar om sjukhus som gallerior. Men anledningen
              till att jag ställde frågan till statsministern var egentligen
              att den borgerliga landstingsledningen i Västmanlands län, där
              landstingsstyrelsens ordförande är moderat, i en intervju i tidningen
              sade att han kunde tänka sig att sälja ut akutsjukhuset i Västerås,
              Centrallasarettet. Han kunde tänka sig olika modeller för det
              här och hänvisade till att man faktiskt kommit längre med detta
              i Helsingfors.
            </seg>
            <seg n="e33b7003">
              Det handlar inte om andra driftsformer eller så, utan här handlar
              det om att man säljer byggnaden och den infrastruktur som finns.
              Landstinget avlövas ju det som ska vara verksamheten och kan på
              så vis styra verksamheten mycket mindre än om man är ägare.
            </seg>
            <seg n="483544c3">
              Det var därför intressant att veta om det löfte gällde som vid
              det här tillfället gavs och om ytterst statsministern och den
              borgerliga regeringen var beredda att leva upp till vad som lovades
              och tänkte säga till partivännerna i Västerås: En utförsäljning
              tycker inte vi ska ske, för det har vi sagt.
            </seg>
            <seg n="5c4b1513">
              Att ni däremot har talat om andra driftsformer kan jag inte förneka.
              Ni har ju tidigare pekat på det. Men det är inte riktigt det som
              frågan handlar om, utan det gäller själva utförsäljningen av sjukhuset.
            </seg>
            <seg n="202c96eb">
              Jag ställde samma fråga för ett tag sedan när det var statsministerns
              frågestund. Då smet statsministern undan genom att säga att det
              var Akademiska sjukhuset och Karolinska som menades. Senare i
              debatten ingick även Huddinge sjukhus i den del som inte skulle
              säljas ut. Men det återgivna gällde akutsjukhus rakt över.
            </seg>
            <seg n="86f6b52c">
              Jag tycker att det här är att vilseleda svenska folket. Jag tänker
              då på det krystade svaret från statsministern under frågestunden
              och det vi i dag hört som egentligen inte alls är något svar på
              min fråga utan en beskrivning av den reform, den förändring, av
              sjukvården som socialministern vill genomföra och som riksdagen
              har beslutat om. Det är ju det som är svaret. Men det är inte
              ett svar på min fråga i interpellationen.
            </seg>
          </u>
          <note type="speaker" n="9a8ab0e0">
            Anf. 34 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-690e38b3402d0983-2" n="521f5e31">
            <seg n="0e1d32b0">
              Fru talman! Jag har följt Socialdemokraternas inlägg såväl här
              i kammaren som i medierna i min valkrets, och jag blir något konfunderad
              över agerandet.
            </seg>
            <seg n="97c48487">
              I ett befolkningsperspektiv är det helt ointressant vem som ger
              mig vård. Det viktiga är att jag blir botad. Den debatt som förs
              alltför ofta är en debatt ovanför våra medborgares huvuden.
            </seg>
            <seg n="1e3a13b7">
              Här bör vi kanske i stället börja tala om de frågor som berör
              människor inte leva i vår egen lilla politiska värld. Därför ifrågasätter
              jag den oro som Sven-Erik Österberg säger sig vara tolk för.
            </seg>
            <seg n="00d4fa39">
              Jag blir något förvånad när en före detta kommunminister frågar
              landets statsminister vilka åtgärder han ska vidta med anledning
              av planerna i Västmanlands läns landsting.
            </seg>
            <seg n="c249e7aa">
              Vart har det kommunala självstyret tagit vägen? Vart har tilltron
              till de folkvalda på hemorten tagit vägen? Och vem är det som
              egentligen ska ställas till svars för vad som sker eller inte
              sker i ett landsting eller en kommun? Är det inte de folkvalda
              som finns på plats?
            </seg>
            <seg n="e10da26d">
              Fru talman! Jag ser frågeställningen nästan som ett övergrepp
              på hela det demokratiska systemet. I sak är det dessutom så att
              landstingsledningen i Västmanland aldrig har haft för avsikt att
              sälja ut vården. Det har man tydligt klargjort i uttalanden, debattartiklar
              och intervjuer efter det att Socialdemokraterna påbörjat sin kampanj
              i frågan.
            </seg>
            <seg n="23c3ad5f">
              Trots det fortsätter det anklagande som många upplever mer eller
              mindre som ett smutskastande av de folkvalda i Västmanlands läns
              landsting.
            </seg>
            <seg n="65a8ae6f">
              Fru talman! Agerandet gör mig ännu mer förvånad och frågande
              när jag blickar tillbaka på historien. Jag har själv under någon
              valperiod samregerat med Socialdemokraterna i Västmanland. I mitten
              av 90-talet genomförde vi tillsammans den största privatiseringen
              då i Vård-Sverige. Drygt 40 procent av primärvården privatiserades.
              10 procent överfördes till entreprenad. Resterande del av primärvården
              blev kvar i landstingskommunal drift.
            </seg>
            <seg n="c5d22098">
              Resultatet var häpnadsväckande. 92 procent av patienterna färdigbehandlades
              på den primära nivån. Effektiviteten och kvalitetshöjningen inom
              primärvården var påtagliga. Socialministern under en del av förra
              mandatperioden, Lars Engqvist, bedömde det västmanländska familjeläkarsystemet
              som Sveriges bästa primärvård.
            </seg>
            <seg n="d8a22717">
              Den rabiata inställning som Socialdemokraterna nu visar mot alternativ
              i vården tar sig alltså underliga vägar. Man funderar över vart
              det sunda förnuftet egentligen tagit vägen. Ännu underligare blir
              det när man konstaterar att det i mitten av 90-talet fördes diskussioner
              just om att lägga ut verksamheter inom Centrallasarettet i Västerås
              på entreprenad. Det vi diskuterade var urologen. Nu blev det ingen
              entreprenad, men diskussionen var långt gången.
            </seg>
            <seg n="7d096cb7">
              Vad jag nu upplever är att den nya ledningen i landstinget diskuterar
              i precis samma banor som vi tidigare diskuterade i alltså en uppföljning
              av tidigare diskussioner. Men nu är det tabu att över huvud taget
              föra en stillsam diskussion om alternativ i vården.
            </seg>
            <seg n="c4ee090c">
              Fru talman! Jag bedömer Socialdemokraternas agerande som ett
              retoriskt spel för en befolkning som egentligen hellre vill ha
              bättre vård än en debatt om hur vården ska ges.
            </seg>
            <seg n="059d5af5">
              Det vore bättre om Socialdemokraterna ägnade sig åt något som
              är mer målinriktat, nämligen åt att marknadsföra de positiva effekter
              som privatiseringen i Västmanland trots allt medförde för medborgarna,
              för den landstingsdrivna verksamhet som blev kvar och för landstingsekonomin
              i Västmanland. Jag är helt övertygad om att ett sådant agerande
              skulle vinna mer gehör än retorisk politik på det sätt som i dag
              sker.
            </seg>
          </u>
          <note type="speaker" n="06b7765c">
            Anf. 35 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-55bb8919c0efaf6f-1" n="863ca6a1">
            <seg n="98838044">
              Fru talman! Det som Sven-Erik Österberg tar upp i sin interpellation
              handlar egentligen om två saker, två olika frågor. Vi kan börja
              med den senare frågan: Vad avser i så fall statsministern att
              vidta för åtgärder med anledning av planerna i Västmanlands läns
              landsting?
            </seg>
            <seg n="088c9345">
              Den frågan är inte en fråga för Sveriges riksdag. Den frågan
              är inte en fråga för regeringen i Sverige. Den frågan är en fråga
              för de folkvalda företrädarna i Västmanlands läns landsting, en
              fråga för medborgarna i Västmanlands län.
            </seg>
            <seg n="2e092cf0">
              Jag tror att det är väldigt viktigt att vi har den här arbetsfördelningen
              klar för oss. Vi på den nationella nivån förväntar oss alltid
              att landstingen som vårdens huvudmän tar sitt ansvar för att bedriva
              verksamheten. Vår uppgift är naturligtvis att se till att de har
              de befogenheter som möjliggör för dem att ta sitt ansvar för verksamheten.
            </seg>
            <seg n="83f7e25a">
              Jag menar att Socialdemokraterna nu ofta hamnar i en debatt som
              är tämligen ointressant för de många patienterna. Man diskuterar
              privat och offentligt i stället för att diskutera hur vi uppnår
              bästa möjliga kvalitet, hur vi kan korta vårdköerna och därmed
              öka tillgängligheten och hur vi kan öka medborgarnas frihet när
              det gäller valet av vårdgivare. Jag tror att sådana saker spelar
              en större roll för människor än vad som står på de vårdanställdas
              rockar.
            </seg>
            <seg n="ee49f970">
              När det gäller de förändringar som häromdagen klubbades igenom
              här i riksdagen finns det en bred uppställning i Vård-Sverige.
              Remissinstanserna har varit väldigt positiva till den här förändringen.
              De som är aktiva inom vården i form av till exempel Läkarförbundet
              och Vårdförbundet tycker att det är väldigt bra att man tar bort
              en lagstiftning som fungerar som en hämmare.
            </seg>
            <seg n="ee243b52">
              Jag tror inte att den lag som riksdagen häromdagen beslutade
              om över en natt kommer att revolutionera vården. Däremot tror
              jag att den kommer att fungera som en signalgivare; den signalerar
              till aktörer att här är många välkomna att bidra till att utveckla
              svensk hälso- och sjukvård i stället för den politik som tidigare
              bedrivits och som gått ut på att försöka sätta käppar i hjulet
              för andra aktörer som vill bidra i utvecklingen av hälso- och
              sjukvården.
            </seg>
            <seg n="665207bd">
              När det gäller den debatt som Sven-Erik Österberg refererar till
              var det så att nuvarande statsminister, dåvarande företrädare
              för oppositionspartiet Moderaterna Fredrik Reinfeldt, meddelade
              att han hade ringt runt till sitt partis företrädare ute i landet
              och frågat dem om det fanns några planer på utförsäljningar av
              sjukhus. Han kunde i tv-debatten återkomma och säga att det inte
              fanns några sådana planer. Det var det besked som han gav.
            </seg>
            <seg n="61dc4209">
              Vad riksdagen gjorde häromdagen var att fatta ett beslut som
              upphäver de förbud som har funnits i vissa delar för att ge klartecken
              till landstingen att själva disponera över sina egna resurser.
              Vi tror att beslut blir bättre om de fattas så nära medborgarna
              som möjligt. Landstingen är huvudmän för vården runt om i Vård-Sverige,
              och därför bör de ha de här befogenheterna.
            </seg>
          </u>
          <note type="speaker" n="afe9e18d">
            Anf. 36 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-7cc1712169e401be-1" n="4e734c0b">
            <seg n="e379ca7a">
              Fru talman! Det går väldigt snabbt att ändra position och säga
              att nu kan inte den centrala nivån alls ha någon åsikt eller lägga
              sig i vad som händer på andra nivåer i svensk politik. Det ska
              jag följa upp. Det ska bli intressant att se hur många gånger
              Jörgen Johansson har ställt ministrar till svars genom interpellationer
              och frågor här på områden som ligger på andra nivåer. Nu får man
              inte ställa den frågan, för det här ska skötas lokalt, och då
              lägger man sig i det kommunala självstyret.
            </seg>
            <seg n="97235f9b">
              Har Fredrik Reinfeldt varit lika noga med den principen när han
              svarat på frågan och sagt: Vi vill inte sälja akutsjukhus? Du
              påstod det i en tidigare debatt. Vi har inte det förslaget, och
              jag är glad att du gav mig möjligheten att ge det här beskedet
              i kväll, sade han.
            </seg>
            <seg n="7aa83118">
              Hade han sagt att han inte kan svara på den frågan, att det beror
              på vad landstingsledningar tar för beslut och att han inte ska
              lägga sig i den frågan eftersom det handlar om det kommunala självstyret,
              så hade det varit ett korrekt svar.
            </seg>
            <seg n="f65818f3">
              Det besked han gav svenska folket var att han skulle verka för
              att det inte skulle ske. Han skulle se till i sin partigrupp att
              några sådana frågor inte kommer upp i de borgerliga partierna
              eller hos Moderaterna. Det var det beskedet som gavs. Då tycker
              jag att det här var en berättigad fråga att ställa. Han sade det
              och gav en tydlig vink tre dagar före valet till riksdagen att
              så skulle det inte bli med en borgerlig regering. Att sedan skylla
              på att landstingsledningen har tagit ett beslut som man inte kan
              göra någonting åt, därför att det är det kommunala självstyret
              som gäller, är falsk marknadsföring och en häpnadsväckande kovändning
              i en politisk debatt.
            </seg>
            <seg n="3e593e8a">
              När det gäller Västmanlandsmodellen, Jörgen Johansson, har jag
              aldrig sagt någonting om vårdcentralerna i Västmanland. Det är
              vi väl medvetna om. Det har jag aldrig debatterat, jag har aldrig
              haft ett kritiskt inlägg därvidlag. Jag tycker att Jörgen Johansson
              ska vara lite uppmärksam på vad som händer i Västmanland nu. Man
              håller på att överge den modellen och tittar på Hallandsmodellen
              med fri etableringsrätt. Det fina med Västmanlandsmodellen var
              att man där kunde begära vad entreprenörerna eller andra utförare
              skulle tillhandahålla för vård på familjeläkarenheten i Köping,
              i Kungsör eller i Fagersta. Man kunde säga: Vi vill ha de här
              kompetenserna. Det är det vi vill att ni ska leverera.
            </seg>
            <seg n="875161ec">
              I den Hallandsmodell som man nu tittar på kommer det att vara
              upp till den som etablerar sig att välja vad det blir för vård.
              Landstinget får täcka upp på annat sätt om etableringen inte ger
              sådan fullvärdig vård som har varit.
            </seg>
            <seg n="51d31e5f">
              Man håller på att överge din modell, Jörgen Johansson. Har du
              inte kontakt med dina partivänner i landstinget så att du kan
              tala om för dem hur förträfflig den modellen är? Ni stod ju bakom
              den. Ansluter du till oss kan du se till att den modellen faktiskt
              finns kvar. Jag har inte motsatt mig andra utförare i sjukvården.
              Vrid inte om debatten, Jörgen Johansson, och säg att jag skulle
              vara emot att också andra aktörer kan finnas med och bidra till
              god vård.
            </seg>
            <seg n="7383d511">
              Vad det handlade om i Västmanland var att man skulle sälja Västerås
              centrallasarett. Det var det landstingsstyrelsens ordförande sade.
              Jag vet att han har retirerat. Han har dragit sig ur det men aldrig
              gett ett rakt besked. Dessutom säger han nu att det bara är ett
              moderat förslag. Tydligen är ni inte med på det eller så har ni
              inte fått vara med i hans funderingar, utan det är någonting som
              kommer från honom. Men så bra, dementera det då! Då kan vi lägga
              det bakom oss och säga att det inte blir någon utförsäljning av
              Västerås lasarett. Jörgen Johansson kanske är garanten för det.
              Men han får inte lägga sig i det, för det är det kommunala självstyret
              som gäller i Västerås. Men här får han tala om hur förträffligt
              det har varit. Det går alldeles utmärkt. Men när det kommer till
              kritan kan han inte göra någonting åt det.
            </seg>
            <seg n="aa8eda05">
              Vi vet att stopplagen gav möjlighet till en rad olika aktörer.
              Vad den garanterade var att landstingen inte avlövades totalt
              vad gäller sjukhusägande. Man var tvungen att äga minst ett sjukhus.
              Vad socialministern gör nu är att han öppnar för dubbla väntrum,
              ett för dem som inte har någon försäkring och ett för dem som
              har försäkring. Vilka patienter tror socialministern kommer att
              ropas in först? Är det de som betalar via försäkring till sjukhuset
              eller de som inte gör det i det läget? Det är där orättfärdigheten
              ligger i vården, som jag är oerhört rädd för kommer att gå ut
              över patienten.
            </seg>
          </u>
          <note type="speaker" n="7b85a498">
            Anf. 37 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-690e38b3402d0983-3" n="521f5e31">
            <seg n="fd30e22b">
              Fru talman! Jag lämnade landstinget för ett antal år sedan. Jag
              har fullt förtroende för att de folkvalda som finns där sköter
              det på ett bra sätt. Sedan kan vi konstatera att var tid har sina
              problem och sina möjligheter. Hur man än gör förändringar i dag
              har jag förtroende för att man sköter det.
            </seg>
            <seg n="390895a0">
              Sven-Erik Österberg talar om det kommunala självstyret. Titta
              gärna i riksdagens protokoll några år tillbaka och du kan konstatera
              att jag i den här kammaren ett antal gånger kritiserat den debatt
              som förts här. På fråga efter fråga visar det sig att man diskuterat
              saker som egentligen inte ens hör hemma på nämndnivå i en kommun.
              Vi måste börja fundera över vilka roller vi har på de olika nivåerna.
              Det kommunala självstyret är grundmurat såväl inom mitt parti
              som inom alliansregeringen. Jag förväntar mig att vi visar förtroende
              för dem som finns på respektive nivå.
            </seg>
            <seg n="21c4b48d">
              Vad gäller det familjeläkarsystem som vi införde i Västmanland
              tycker jag att du som socialdemokrat borde vara stolt över det,
              slå dig för bröstet och säga: Fler alternativ inom vården. Det
              systemet innebar en bättre kvalitet i vården. Det innebar en effektivare
              vård, ökad tillgänglighet och framför allt en bättre situation
              för kvinnor i vården som fick en helt annan löneutveckling, de
              som arbetade inom den privata sektorn. Det i sin tur påverkade
              den landstingsdriva verksamheten. Helt plötsligt fanns det konkurrens.
            </seg>
            <seg n="9bb80ab4">
              Se möjligheterna, slå dig för bröstet och ställ verkligen upp
              för att få fler alternativ inom vården. Jag tror att patienterna
              kommer att jubla om du gör det.
            </seg>
          </u>
          <note type="speaker" n="2879e7d7">
            Anf. 38 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-55bb8919c0efaf6f-2" n="863ca6a1">
            <seg n="0a299c7f">
              Fru talman! Sven-Erik Österberg för ett resonemang om den centrala
              nivån kontra kommuner och landsting. Det är en diskussion som
              det finns anledning att föra uppenbarligen. Jag kan ha väldigt
              starka uppfattningar om vad man borde göra i en kommun. Jag kan
              ha det som privatperson, som riksdagsledamot eller som regeringsföreträdare.
              Men vi ska väl ändå tänka över: Behöver allt det som ni tycker
              och det som jag tycker bli lagstiftning? Jag tycker inte det.
              Vi har ett förtroende för att de som står närmare verksamheten
              faktiskt kan fatta beslut som fungerar väl i den verklighet som
              de finns i. Annars får vi ett enormt arbete om vi ska reglera
              allting åt alla kommuner och alla landsting. Ge förtroende till
              dem som är folkvalda! Låt oss stå till svars inför väljarna som
              kommer att utkräva ansvar om vi gör någonting som väljarna anser
              vara fel eller belönar om vi bedriver utvecklingen i en positiv
              riktning.
            </seg>
            <seg n="cd6d29ce">
              Sven-Erik Österberg beskriver Västmanlandsmodellen, som han naturligtvis
              är mer kunnig om än vad jag är, som att det fina med den är att
              man kan beställa den vård som man vill ha. Själva poängen med
              avskaffandet av stopplagen är ju densamma. Är det så att ett landsting
              upplever att det finns delar i verksamheten som skulle kunna läggas
              ut på någon entreprenör att genomföra, så beställer man en viss
              vård som någon annan utför. Man gör det naturligtvis om man tror
              att det blir bättre för patienten och om man kan göra det till
              en lägre kostnad. Annars gör man det inte.
            </seg>
            <seg n="6f45aba6">
              Sven-Erik Österberg säger att vi öppnar för dubbla väntrum. Det
              är naturligtvis ett felaktigt resonemang. Det är tvärtom så att
              en vård som inte fungerar, en vård med dålig tillgänglighet där
              människor får vänta i oändliga köer är det som leder till vad
              som brukar kallas för gräddfilen. Människor med de större plånböckerna
              eller med arbetsgivare som är beredda att betala för att de anställda
              snabbt ska komma tillbaka köper sig vården förbi köerna i den
              offentliga vården. Det är precis den utveckling vi har sett under
              de senaste åren när Socialdemokraterna haft makten. Antalet personer
              som har omfattats av privata sjukvårdsförsäkringar har ökat dramatiskt.
            </seg>
            <seg n="7ef8ce88">
              Jag ser det som min uppgift att motverka detta eller att onödiggöra
              införskaffandet av dubbla försäkringar. Vi har en solidariskt
              finansierad vård. Den ska vi organisera så effektivt att människor
              kan få den vård som de eftersträvar. Socialdemokratisk politik
              har lett till långa köer som i sin tur har lett till att människor
              som har haft mer pengar än andra har kunnat köpa sig förbi de
              köer som finns.
            </seg>
            <seg n="4f5ce55c">
              Vi vill organisera vården på ett annat sätt. Det kommer att innebära
              att vi får en större koncentration på tillgänglighet och kvalitet.
              Det är en politik som leder till ett större mått av valfrihet
              till gagn för den enskilde patienten.
            </seg>
          </u>
          <note type="speaker" n="b596e399">
            Anf. 39 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-7cc1712169e401be-2" n="4e734c0b">
            <seg n="2482f66c">
              Fru talman! Jörgen Johansson säger att om jag ansluter mig till
              det som Jörgen Johansson säger här kommer patienter att jubla
              i Västmanland. Jag tvivlar på det. Det är ju inga patienter i
              Västmanland som har jublat över Jörgen Johansson och det agerande
              som har varit. Jag kan berätta mer om det, men jag ska inte göra
              det här.
            </seg>
            <seg n="a24036d8">
              Det som är viktigt med hela frågan om sjukvård och olika alternativ
              är ändå det besked jag vill återvända till det som gavs i den
              sista darrande minuten av en intensiv valrörelse. Det fanns ett
              stort intresse för frågan om akutsjukhus skulle säljas ut eller
              inte, och den nuvarande statsministern gav beskedet att det inte
              skulle ske med en borgerlig regering. Det beskedet gavs direkt
              till miljontals svenska tv-tittare. Det var ett lugnande besked.
            </seg>
            <seg n="c5007571">
              När det gäller att sälja ut sjukhus och lägga ut dem på marknaden,
              som det ytterst handlar om, har socialministern en naiv inställning
              när han säger att om man öppnar upp för det blir det bättre och
              lika vård för alla. Socialministern vet väl lika väl som andra
              vilka det är som har råd att skaffa sig försäkringar och bättre
              sjukvård. Erbjuds det ytterligare tjänster och du har en försäkring
              kan du få eget rum och du kan få bättre mat.
            </seg>
            <seg n="39ede4e8">
              Se hur det fungerar i länder som har detta försäkringssystem.
              Sätter man in näsan i USA är den första frågan man får om man
              är sjukförsäkrad ifall det händer något, så att det inte drabbar
              den man besöker. Första frågan när man är där är inte hur man
              mår utan om man har en sjukvårdsförsäkring, så att man vet om
              man ska köra till ett A- eller B-sjukhus. Så fungerar det i de
              länder som har det utpräglade försäkringssystemet.
            </seg>
            <seg n="d7d1da6c">
              Det är blå dunster som socialministern försöker slå i svenska
              folket att det ska ge en mer likvärdig vård om man öppnar för
              det här. Det handlar inte om alternativa former. Jag har inget
              emot om någon driver en läkarstation eller en mottagning med särskild
              specialitet på uppdrag av landstinget i privat regi. Där finns
              det ju full kontroll, och vården är på villkor som är lika för
              alla. Det är det som fungerar. Det är ju något helt annat som
              ni har diskuterat.
            </seg>
          </u>
          <note type="speaker" n="4cf027bb">
            Anf. 40 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-55bb8919c0efaf6f-3" n="863ca6a1">
            <seg n="6cb91a6c">
              Fru talman! Man talar ibland om att man fäktar mot väderkvarnar,
              vilket betyder att man ser framför sig en fiende som i själva
              verket inte existerar men ändå fäktar mot den. Det var det som
              Sven-Erik Österberg gjorde sig skyldig till i det sista inlägget.
            </seg>
            <seg n="61a822e7">
              Det är en dramatisk skillnad mellan svensk och amerikansk hälso-
              och sjukvård. I Sverige finansierar vi hälso- och sjukvården solidariskt
              och gemensamt. Vi ger vården efter behov, inte efter plånbokens
              tjocklek.
            </seg>
            <seg n="4596cfdb">
              Men vi har sett en oroande utveckling under de senaste åren,
              som jag försökte redovisa i mitt tidigare inlägg, där människor
              inte har varit nöjda med vad det offentliga har kunnat erbjuda
              och har köpt sig förbi köer. Det är detta som har inträffat i
              Socialdemokraternas Sverige. Är det någonting som har bidragit
              till något slags amerikanisering av vården så är det den misslyckade
              socialdemokratiska politiken som har lämnat människor med de minsta
              resurserna utanför.
            </seg>
            <seg n="238e55bc">
              När det återigen gäller Fredrik Reinfeldts besked kunde han efter
              att ha ringt till de moderata landstingsföreträdarna runt om i
              landet säga att det inte fanns några planer beträffande utförsäljningar
              av akutsjukhus. Det var också det svar jag gav tidigare.
            </seg>
            <seg n="8f89665e">
              Jag tror att Sven-Erik Österberg nu ägnar sig mycket åt att försöka
              sprida en annan bild av verkligheten än den som den svenska lagstiftningen
              ger möjlighet till och som den ska ge möjlighet till.
            </seg>
            <seg n="0cbf41df">
              Vi har av någon anledning inte samma ideologiska skygglappar
              som Socialdemokraterna har på just det här området. Jag har svårt
              att förstå varför det skulle vara okej med privata alternativ
              i en viss form men att det just när det gäller sjukhus skulle
              vara omöjligt att lägga ut en viss del av verksamheten på andra.
            </seg>
          </u>
          <note n="0917bb19">
            Överläggningen var härmed avslutad.
          </note>
          <note n="84a45b9e">
            6 § Svar på interpellation 2006/07:483 om vård i livets slutskede
          </note>
          <note type="speaker" n="776946c9">
            Anf. 41 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-e5f250da9a18ff75-0" n="863ca6a1" next="i-55708a9f4e9bf01d-0">
            <seg n="360c1fab">
              Fru talman! Cecilia Wikström har frågat mig vilka åtgärder jag
              avser att vidta för att förbättra vård i livets slutskede, vilka
              åtgärder jag kommer att vidta för att människor i alla delar av
              landet ska få god tillgång till läkarbaserad palliativ vård, vilka
              åtgärder jag avser att vidta för att ta fram ytterligare riktlinjer
              för behandling av patienter i livets slutskede samt om jag är
              positiv till ökade möjligheter för samarbete mellan vården, kyrkorna
              och trossamfunden vid vård i livets slutskede.
            </seg>
            <seg n="fcc8f277">
              Jag vill börja med att framhålla att jag anser att frågan om
              en god och värdig vård i livets slutskede är mycket viktig. Målet
              är bästa möjliga livskvalitet, både fysisk och psykisk, för patienten
              och för de närstående. Alla ska kunna känna en trygghet i att
              få en värdig vård i livets slutskede.
            </seg>
            <seg n="563b83dc">
              Det är inte acceptabelt att det råder stora regionala skillnader
              i vården. Landstingen har ett lagstadgat ansvar för att se till
              att alla medborgare erbjuds den vård de behöver. Detta ansvar
              omfattar naturligtvis även palliativ vård. Landstingens rätt till
              självbestämmande innebär samtidigt att de väljer hur de vill prioritera
              inom sin verksamhet och på vilket sätt de vill organisera sin
              vård. Grundläggande är dock att den vård som landstingen erbjuder
              ska uppfylla de krav på god vård och likabehandling som finns
              i hälso- och sjukvårdslagen.
            </seg>
            <seg n="5f1c0ce6">
              Socialstyrelsen konstaterar i sin rapport Vård i livets slutskede
              att möjligheterna att få palliativ vård har ökat över hela landet,
              både i tätort och i glesbygd. Utbyggnaden av avancerad hemsjukvård
              har också påtagligt ökat möjligheterna att få specialiserad palliativ
              vård, framför allt i ordinärt men även i särskilt boende.
            </seg>
            <seg n="821eb8d1">
              Vårdprogram för palliativ vård har utarbetats i sju regioner
              och landsting. Samtidigt har en majoritet av de kommuner som tagit
              över ansvaret för hemsjukvården utarbetat riktlinjer för den palliativa
              vårdens mål och utformning. I två av tre kommuner finns samverkansavtal
              mellan kommunerna och landstinget/regionen. I nästan hälften av
              kommunerna finns särskilda samverkansavtal som rör den palliativa
              vården. I var tredje kommun har huvudmännen också utarbetat gemensamma
              planer för kompetensutveckling av personalen.
            </seg>
            <seg n="8e1a8447">
              Utvecklingen av vården i livets slutskede bör främjas med utgångspunkt
              från uppföljning och utvärdering av den utveckling som pågår.
              Förutsättningarna för verksamhetsuppföljning inom den palliativa
              vården har också förbättrats. Ett nationellt kvalitetsregister
              för palliativ vård håller på att byggas upp, vilket kommer att
              ge förutsättningar för ett systematiskt förbättringsarbete på
              regional och nationell nivå. Dessutom satsar regeringen nu på
              att förbättra informationsförsörjningen i stort inom hälso- och
              sjukvården med hjälp av IT, genom satsningar på förbättrade tekniska
              lösningar för elektroniskt informationsutbyte och genom framtagande
              av enhetliga begrepp och termer. Dessa satsningar stärker patientsäkerheten
              samt skapar nya förutsättningar för uppföljning, forskning och
              styrning av verksamheten. Sammantaget bidrar detta till ökade
              kunskaper om palliativ vård och därmed bättre förutsättningar
              att på olika sätt främja den palliativa vårdens utveckling.
            </seg>
            <seg n="e78cd324">
              Samtidigt vill jag nämna att regeringen har tillsatt en utredning
              om en värdighetsgaranti som handlar om att en god vård ska erbjudas
              även när patienten inte längre kan föra sin egen talan. Utredningen
              ska bland annat föreslå metoder som säkerställer att alla verksamheter
              som ansvarar för omsorgen om äldre präglas av ett etiskt förhållningssätt.
            </seg>
            <seg n="49609474">
              För att säkerställa tillgången till god vård i livets slutskede
              behöver vi få fler inom vården att ägna sig åt detta vårdområde.
              Det är samtidigt viktigt att ta till vara den kunskap om palliativ
              medicin som redan finns inom professionen. Socialstyrelsen har
              bland annat därför analyserat möjligheterna att göra palliativ
              medicin till en egen specialitet. Styrelsen har funnit att kompetensområdet
              bör uppmärksammas i högre grad än vad som nu är fallet, men att
              det inte innefattar en så avgränsad kompetens att det motiverar
              en ställning som medicinsk specialitet. Som komplement till den
              formella specialitetsindelningen finns dock möjligheten att skapa
              så kallade profilområden. Det är Svenska Läkaresällskapet som
              definierar ämnesinnehåll och kompetenskrav samt meddelar kompetensbevis
              för sådana områden.
            </seg>
            <seg n="64e3de1a">
              Jag vill också framhålla att jag anser att det är viktigt att
              kanaler för ett förtroendefullt samarbete byggs upp mellan företrädare
              för verksamheter som vårdar patienter i livets slutskede och företrädare
              för religiösa samfund.
            </seg>
            <seg n="6d200e41">
              Sammanfattningsvis är det glädjande att kvaliteten på vården
              i livets slutskede generellt sett har förbättrats. Samtidigt måste
              man vara medveten om att det är många parter som är involverade
              som alla måste fortsätta att ta sin del av ansvaret. Jag kommer
              att fortsätta att följa utvecklingen för att se om ytterligare
              åtgärder behöver vidtas från regeringens sida.
            </seg>
          </u>
          <note n="70b59772">
            Anf. 42 CECILIA WIKSTRÖM i Uppsala (fp):
          </note>
          <u who="goran_hagglund_1439a2" xml:id="i-55708a9f4e9bf01d-0" n="863ca6a1" prev="i-e5f250da9a18ff75-0">
            <seg n="75f46cc6">
              Fru talman! Jag vill börja med att tacka socialministern för
              det genomarbetade och innehållsrika svaret.
            </seg>
            <seg n="e4ef4c22">
              Jag ställde interpellationen till socialministern, inte för att
              på något sätt kritisera allt det fantastiska arbete som regeringen
              genomför, utan för att vi ska få möjlighet att diskutera den palliativa
              sjukvården.
            </seg>
            <seg n="e4da0f0e">
              Det är ett område som jag menar förtjänar uppmärksamhet därför
              att, fru talman, vården i livets slutskede är en fråga som rör
              oss alla. Alla kommer vi att en gång få möta denna form av sjukvård
              när nära anhöriga eller vänner är döende och en dag när vi själva
              står inför livets slut.
            </seg>
            <seg n="4885d903">
              Det är märkligt att frågan trots detta så sällan är prioriterad
              i den politiska debatten, och det är mot bakgrund av det som jag
              har ställt interpellationen.
            </seg>
            <seg n="82461598">
              Hur ska sjukvården ta hand om människor som inte kan botas och
              som oundvikligen kommer att dö? Hur säkerställer vi att de som
              kommer att dö behandlas som individer med de drömmar, tankar,
              relationer till nära och kära som de bär på och de andliga behov
              som aktualiseras som aldrig förr när livet står inför att alldeles
              snart ta slut? Detta är svåra frågor utan enkla färdiga svar,
              men det är viktigt att vi lyfter fram dem.
            </seg>
            <seg n="31619587">
              Den slutsats i Socialstyrelsens rapport Vård i livets slutskede
              som inspirerade mig att ta upp frågan var just dessa regionala
              skillnader i vården av patienter i livets slutskede. Socialministern
              understryker i sitt svar att dessa mycket riktigt är oacceptabla.
              Om detta är Göran Hägglund och jag såklart överens. Det är oacceptabelt
              att det ser ut så. Det är därför viktigt att det kommer till nationella
              riktlinjer som understryker att det ska finnas ett slags miniminivå
              för vården av människor som befinner sig i livets slutskede. Jag
              vill uttryckligen fråga socialministern om han är beredd att medverka
              till att sådana riktlinjer införs.
            </seg>
            <seg n="626224c4">
              Regeringen har visserligen mycket klokt tillsatt en utredning
              som ska föreslå metoder för att erbjuda vård för patienter som
              inte längre själva kan föra sin talan och för att säkerställa
              att omsorgen präglas av ett etiskt förhållningssätt och medvetande.
            </seg>
            <seg n="a4ee840e">
              Eftersom jag själv har arbetat som präst och inte sällan suttit
              hos döende människor och mött deras anhöriga vet jag hur viktigt
              det etiska förhållningssättet i vården är. Jag hoppas att denna
              utredning leder till att det etiska perspektivet kommer att genomsyra
              hela vård- och omsorgskedjan och att sjukvårdspersonal får möjlighet
              till utbildning och vidareutbildning i etik men också i religionskunskap.
            </seg>
            <seg n="f711e7e5">
              Häromdagen, för någon vecka sedan, kom det ett pressmeddelande
              från Socialstyrelsen som handlade just om detta med forskning
              som speglar vården i livets slutskede. Man menar att trots den
              kunskap som har vuxit fram under mer än 30 års tid finns det behov
              av fortsatt forskning när det gäller döende, död och vård vid
              livets slut. Man poängterar också i slutbetänkandet hur viktigt
              detta är.
            </seg>
            <seg n="28244bf2">
              Men det finns inget kompetenscentrum där utbildning, forskning
              och vård kombineras. Jag menar att tiden nu är mogen för ett sådant.
              Jag vill fråga socialministern om han är överens med mig om att
              vi skulle kunna medverka till att ett sådant centrum, i enlighet
              med rapportens förslag, blir verklighet.
            </seg>
          </u>
          <note type="speaker" n="b8e25327">
            Anf. 43 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-e5f250da9a18ff75-1" n="863ca6a1" next="i-55708a9f4e9bf01d-1">
            <seg n="6d56822b">
              Fru talman! Först vill jag tacka Cecilia Wikström för att hon
              genom sin interpellation bidrar till att ge denna fråga ökad uppmärksamhet
              och också till eftertanke kring dessa svåra frågor.
            </seg>
            <seg n="a551f1b9">
              Jag föreställer mig att en del av förklaringen till att detta
              diskuteras så lite som det görs med tanke på att väldigt många
              av oss så småningom kommer att behöva hjälp på just det palliativa
              området handlar om en rädsla, en ängslan, en ovana att diskutera
              sådant som handlar om döden.
            </seg>
            <seg n="d0b5e3be">
              Det som i forna tider var en självklarhet har blivit något som
              vi gärna ryggar och skyggar en del inför. Det spiller också över
              på politikens område och i olika professioner. Även om man inom
              professionen är van vid att människor dör är det så att detta
              får ett lite mindre utrymme än vad det kanske annars skulle ha.
              Vår rädsla för döden spelar roll för satsningar och kanske också
              lite grann för den ställning som en viss gren inom vården kan
              ha när det gäller status och intresse från sådana som söker sig
              till vårdområdet.
            </seg>
            <seg n="03264f50">
              Detta understryker ytterligare det som Cecilia Wikström har tagit
              upp, nämligen att det måste finnas ett utrymme för att få ventilera
              och diskutera existentiella frågor i livets slutskede då det ofta
              aktualiseras för människor och att vi har kompetent personal som
              i det sammanhanget kan vara ett stöd för den döende.
            </seg>
            <seg n="a1a9a764">
              Det händer mycket på området, och det försökte jag beskriva i
              mitt svar. Glädjande mycket, får man säga. Det finns fortfarande
              mycket att efterlysa, men det finns ett stort medvetande runt
              om i Landstings- och Kommun-Sverige om detta. Jag själv, och flera
              av mina medarbetare, har medverkat i många olika konferenser.
              Det finns ett sug och ett behov av att få diskutera detta och
              förstärka sitt kunnande.
            </seg>
            <seg n="842981a6">
              Viktiga saker att tänka på i detta sammanhang är för det första
              att stärka kompetensen för personal som redan i dag är verksam
              inom denna sektor, att man får möjlighet att prata med andra som
              jobbar med dessa frågor och möjlighet att vidareutveckla sitt
              kunnande på detta område. För det andra ska vi arbeta vidare med
              att förstärka den palliativa vårdens utrymme inom vårdens grundutbildningar.
              Den ska vara en naturlig del av de utbildningar som kan komma
              att beröra människor som befinner sig i denna situation.
            </seg>
            <seg n="c12b9535">
              Vi ska fortsätta att arbeta med kvalitetsregister och jämförelser
              så att vi kan lära av de verkligt goda exemplen som finns. Det
              finns ingen som kan sägas göra allt perfekt, men på en del håll
              i landet har man lyckats bättre än på andra. Man har kommit längre
              i sitt tänkande, och genom jämförelser och spridning av kunskap
              om detta kan vi utveckla vården vidare.
            </seg>
            <seg n="c5cc5489">
              Det handlar också om mer forskning. Vi ska stärka forskningen
              på detta område som har fått stå tillbaka under en längre tid.
              Det handlar också om frågor som rör etiska riktlinjer, rekommendationer
              och prioriteringar. Detta är ett område som ligger i den första
              gruppen efter de prioriteringsbeslut som vi har. Frågan är om
              vi alltid lever upp till det runt om i Sverige. De etiska frågorna
              är naturligtvis av största betydelse i sammanhanget.
            </seg>
          </u>
          <note n="a642a18d">
            Anf. 44 CECILIA WIKSTRÖM i Uppsala (fp):
          </note>
          <u who="goran_hagglund_1439a2" xml:id="i-55708a9f4e9bf01d-1" n="863ca6a1" prev="i-e5f250da9a18ff75-1">
            <seg n="f662466d">
              Fru talman! Tack för detta förtydligande, socialministern!
            </seg>
            <seg n="5b22f379">
              Jag lyfter också fram frågan inte bara om den etiska medvetenheten
              utan också om religionskompetens. Vi lever i ett mångkulturellt
              land. Människor har flyttat hit från andra länder med andra livsåskådningar
              och andra stora trosuppfattningar. Ofta är det så att just vid
              livets slutskede tränger dessa frågor närmare. Också omhändertagandet
              av den döende och den döda människan ser olika ut i de olika världsreligionerna.
            </seg>
            <seg n="a4b00f6f">
              Jag skulle vilja att det blev denna regerings signum att vi håller
              det etiska medvetandet högt och att vi minskar religionsinkompetensen.
              Det torde vara så att vi i detta land är det mest religionsinkompetenta
              folket i västvärlden. Det finns studier som gör detta tydligt
              och synligt dock inom en annan vetenskap, nämligen den teologiska.
              Jag skulle önska att vi under detta regeringsinnehav kunde förändra
              den positionen.
            </seg>
            <seg n="b7ddcf84">
              Ingen människa föds ensam, och vi lever våra liv omgivna av relationer.
              Ingen människa ska heller behöva dö ensam. Alla ska ha rätt till
              den trygghet som det kan innebära att någon följer med mig den
              sista biten på livets vandring. Så är det inte i dag. När jag
              för 20 år sedan var student jobbade jag extra inom sjukvården
              och satt och höll många i handen när de levde sina sista timmar.
              I dag är det så att sjukvården faktiskt inte har råd med detta.
              Man sätter inte in extravak på det sätt som man gjorde för 1020
              år sedan. Det här är också en del av den etiska medvetenheten.
              Många människor som känner oro för döden behöver få någon med
              sig. Det är lika självklart som att man inte ska känna smärta
              eller ångest. Det handlar om ett värdigt slut på livet. Om detta
              är vi fullständigt överens, men vi behöver göra det här tydligt,
              att fästa avseende och vikt vid de enskilda människornas perspektiv,
              de som inte själva kan göra sina röster hörda.
            </seg>
            <seg n="be509dc5">
              Det är också viktigt att kyrkor och samfund kommer in i den här
              processen. Jag vet inifrån hur viktig den andliga vården vid sjukhuskyrkorna
              är för just sjuka människor, och inte sällan deras anhöriga. Präster
              och personal inom sjukhuskyrkan har mycket lång erfarenhet och
              många gånger en unik kompetens att vårda människor och deras anhöriga.
              Här är detta med religionskompetensen viktigt igen. Där kan man
              understryka att det här numera är en helt ekumenisk verksamhet.
              Det är företrädare för alla stora kyrkor och samfund som bedriver
              det här tillsammans med judiska och muslimska församlingar.
            </seg>
            <seg n="8e49e69e">
              Jag skulle önska att sjukvården ännu mer fungerade så att man
              i den palliativa vården på ett självklart sätt inkluderade den
              unika kompetens som kyrkor och samfund har. Här tycker jag också
              att jag vill säga att jag är tacksam för att socialministern givit
              uttryck för att det här samarbetet ska byggas upp, samarbetet
              mellan människor som vårdar patienter i livets slutskede och företrädare
              för religiösa samfund.
            </seg>
            <seg n="c6ba4d59">
              Värdighetsgarantin är en viktig reform som regeringen vill genomföra,
              och jag skulle vilja uppmana socialministern att låta stödet till
              anhöriga inrymmas i den här garantin. Jag menar att den palliativa
              vården inte är slutförd när patienten dör utan när man har haft
              ett uppföljande, avslutande samtal med dennes nära och kära. Det
              borde ingå i denna värdighetsgaranti.
            </seg>
          </u>
          <note type="speaker" n="5447a524">
            Anf. 45 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-e5f250da9a18ff75-2" n="863ca6a1" next="i-55708a9f4e9bf01d-2">
            <seg n="7dfe46a3">
              Fru talman! Jag kan nog skriva under på allt det som Cecilia
              Wikström har sagt. Vi är ganska dåliga i Sverige, väldigt dåliga
              i ett internationellt perspektiv, på att diskutera stora livsfrågor,
              frågor som ändå de allra flesta brottas med någon gång under sitt
              liv. Vi vet att vi har en koncentration av sådana tankar hos många
              människor i livets slutskede, och där behöver det finnas människor
              i omgivningen som har en vana vid att resonera om sådana frågor
              och en kunskap som kan vara till hjälp. Precis som Cecilia Wikström
              också stryker under har vi i dag en lite brokigare bild av det
              religiösa Sverige än för 50 eller 100 år sedan. Det gör ju att
              det måste finnas kunskap som bygger på de olika världsreligionerna
              så att alla kan få en möjlighet att mötas. Hur det organiseras
              kanske man inte kan ha en enda mall för. Det kan säkert organiseras
              på olika sätt så att den som känner sig behöva det här samtalet
              och vill diskutera de här frågorna också får en möjlighet att
              göra det.
            </seg>
            <seg n="5ea3f058">
              Vi har varit inne på att vi redan har åstadkommit väldigt mycket
              förbättringar. Det som vi pratade om nu senast är säkert ett område
              där väldigt mycket ytterligare finns att göra. Det gäller också
              det som Cecilia Wikström tar upp när det gäller att ingen ska
              behöva dö i ensamhet vilket, tycker jag, borde vara en självklarhet
              men som i dag inte är det. Vi ser också att vi har en del brister
              när det gäller till exempel sådana i någon mening enkla saker
              som trycksår, som man ju med högt medvetande enkelt kan åtgärda
              eller se till att det inte uppkommer. Vi vet att vi har en bristande
              kunskap om patientens önskemål beträffande var han eller hon vill
              dö och att vi har en bristande dokumentation genom de undersökningar
              som har gjorts på det här området.
            </seg>
            <seg n="bc868af4">
              Här sker mycket stort och viktigt arbete, bland annat av Nationella
              rådet för palliativ vård. Det sker väldigt mycket viktigt arbete
              runt om i Sveriges kommuner och landsting, och det finns all anledning
              att se om vi behöver ta ett större grepp omkring de här frågorna
              förutom det arbetet som i dag sker runt om i landet för att vi
              ska kunna hjälpa till och ge det stöd som kan behövas här och
              var.
            </seg>
          </u>
          <note n="0ea23b22">
            Anf. 46 CECILIA WIKSTRÖM i Uppsala (fp):
          </note>
          <u who="goran_hagglund_1439a2" xml:id="i-55708a9f4e9bf01d-2" n="863ca6a1" prev="i-e5f250da9a18ff75-2">
            <seg n="84566cf1">
              Fru talman! Livet är uppbyggt av kontraster: ljus och mörker,
              glädje och sorg, sjukdom och hälsa och ytterst liv och död. Jag
              tycker att vi har haft ett mycket fint samtal i dag omkring vård
              i livets slutskede, och jag vill än en gång tack för möjligheten
              att lyfta fram den här viktiga frågan.
            </seg>
            <seg n="d2f9c413">
              Vi får alla erinra oss att sorg och omsorg hör ihop. Vi kommer
              alla att få djupa erfarenheter av att sörja, att vara sjuka och
              också, en dag, att vårdas inför livets slut. Men vi får också
              alla, om vi vill och vågar, vara de som förmedlar omsorg om den
              andra som befinner sig där, i den kanske mest känsliga och utsatta
              av platser i livet.
            </seg>
            <seg n="020ea0de">
              Jag tycker att den här regeringen har börjat väldigt bra. Jag
              tycker att det känns fint med den värdighetsgaranti som nu är
              under utredning. Jag förväntar mig väldigt mycket och bidrar gärna
              i den process som kommer efter den. Jag vill återigen tacka för
              detta. Jag tror att det är bra om debatter om svåra frågor förs,
              för förs de inte i Sveriges riksdag har vi med det givit en signal
              om att det är något man inte ska prata om. Liv och död hör ihop,
              och i dag har vi lyft fram frågan om den sista stunden i livet.
              Det gör att det kanske blir lite mindre dramatiskt nästa gång.
              Vi har inspirerat andra människor att våga tala om det som är
              svårt, så tack så jättemycket för det här samtalet!
            </seg>
          </u>
          <note type="speaker" n="ec15d943">
            Anf. 47 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-55bb8919c0efaf6f-4" n="863ca6a1">
            <seg n="ef45a35c">
              Fru talman! Jag vill tacka Cecilia Wikström för att hon har ställt
              den här interpellationen och för den här debatten, eller möjligen
              det samtal som har utspunnit sig här. Sista ordet är inte sagt,
              ska inte vara sagt, utan detta är frågor som vi får all anledning
              att återkomma till för att diskutera hur vi kan utveckla en vård
              där man inte behöver vara rädd för att dö så långt vi kan åstadkomma
              det med de metoder som vi har. Vi behöver göra det här i samarbete
              med många olika aktörer eftersom det är många olika som är inblandade,
              och jag är väldigt glad att Cecilia Wikström tillhör dem.
            </seg>
          </u>
          <note n="0917bb19">
            Överläggningen var härmed avslutad.
          </note>
          <note n="8d33bbc8">
            7 § Svar på interpellation 2006/07:493 om regeringens linje inför
            omförhandlingarna av EU-konstitutionen
          </note>
          <note type="speaker" n="bc0b18a8">
            Anf. 48 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-c4ffc7956683da24-0" n="0024aebc">
            <seg n="55f290c8">
              Fru talman! Max Andersson har ställt en lång rad frågor till
              mig, och därför är svaret något längre än vanligt.
            </seg>
            <seg n="86b99cae">
              Max Andersson har frågat mig om jag avser att driva att det konstitutionella
              fördragets artikel 41.2, som slår fast att EU ska skaffa sig ett
              gemensamt försvar, ska ändras, och dessutom om jag avser att verka
              för en strykning av artikel 41.3 om att medlemsstaterna ska åta
              sig att gradvis förbättra sin militära förmåga.
            </seg>
            <seg n="b28c8a90">
              Max Andersson har också frågat om jag avser att driva att förslaget
              om en EU-president ska strykas samt driva att varje medlemsstat
              ska få behålla sin ledamot i EU-kommissionen.
            </seg>
            <seg n="75171cac">
              Slutligen har Max Andersson frågat om jag avser att verka för
              att det skrivs in nya paragrafer i fördragen som motverkar EG-domstolens
              tendens att utvidga EU:s makt på medlemsstaternas bekostnad genom
              kreativa tolkningar av fördragen det senaste är ett citat.
            </seg>
            <seg n="fbd3c07d">
              Till att börja med vill jag klargöra för Max Andersson eller
              Ulf Holm att den svenska regeringen nu precis som tidigare står
              bakom det konstitutionella fördraget i dess helhet. 18 medlemsstater
              har i dag godkänt fördraget genom nationella beslut, två har sagt
              nej i folkomröstningar och flera länder, däribland Sverige, har
              inte slutfört sina nationella förfaranden.
            </seg>
            <seg n="4f626414">
              Eftersom Frankrike och Nederländerna har sagt nej till det konstitutionella
              fördraget i folkomröstningar är det uppenbart att vissa förändringar
              av den ursprungliga texten måste ske. Det tyska ordförandeskapet
              har fått i uppdrag att lägga fram en rapport i frågan till Europeiska
              rådets möte den 2122 juni. Ordförandeskapet lägger stor vikt vid
              att söka en gemensam grund hos medlemsstaterna för att föra frågan
              vidare, och samtal pågår nu som bäst mellan ordförandeskapet och
              samtliga medlemsländer.
            </seg>
            <seg n="9b384370">
              Den svenska regeringens utgångspunkt i diskussionerna är det
              breda stöd som finns för innehållet i det konstitutionella fördraget.
              Det stödet delas också av majoriteten i riksdagen. De kompromisser
              och lösningar som nåddes under flera år av förhandlingar är på
              det hela taget väl avvägda och balanserade. Därför är det regeringens
              uppfattning att balansen och helhetslösningen i det liggande förslaget
              bör upprätthållas, och att innehållet i sak inte bör öppnas för
              nya förhandlingar.
            </seg>
            <seg n="94174bec">
              Den idé som nu presenteras av det tyska ordförandeskapet innebär
              att det nya fördraget får formen av ett ändringsfördrag som ersätter
              gällande fördrag bara i de delar som är nya. Så stora delar som
              möjligt av lösningarna i det nya konstitutionella fördraget kan
              bevaras genom ett ändringsfördrag, men texter som har symbolisk
              betydelse kan tas bort.
            </seg>
            <seg n="a769d525">
              Det är viktigt att ett nytt fördrag kommer på plats för att göra
              beslutsfattandet mer demokratiskt och effektivt, öka insynen och
              dessutom säkra den fortsatta utvidgningen av unionen. Sverige
              har därför aviserat att vi kan acceptera formen av ett ändringsfördrag,
              och mycket talar för att en sådan kompromiss kan accepteras brett
              av de övriga medlemsstaterna. Den positionen förankras också i
              riksdagen.
            </seg>
            <seg n="8b4363c1">
              Så till försvarspolitiken. I artikel 41:2 i det konstitutionella
              fördraget står att den gemensamma säkerhets- och försvarspolitiken
              ska omfatta den gradvisa utformningen av unionens gemensamma försvarspolitik.
              Det kommer att leda till ett gemensamt försvar, när Europeiska
              rådet med enhällighet har beslutat detta.
            </seg>
            <seg n="5a05dc48">
              Det konstitutionella fördraget förutsätter alltså fullständig
              enighet bland medlemsländerna om ett gemensamt försvar ska bli
              aktuellt. En liknande formulering finns i det nuvarande EU-fördraget.
              Jag vill också understryka att det konstitutionella fördraget
              liksom de fördrag som gäller nu slår fast principen att antalet
              ledamöter i kommissionen i framtiden ska vara lägre än antalet
              medlemsstater. Det innebär att platserna i kommissionen ska rotera
              mellan medborgare från alla medlemsstater. Varje land ska i det
              avseendet behandlas lika, oavsett storlek.
            </seg>
            <seg n="060f0bfa">
              Frågan om en ordförande för Europeiska rådet, en EU-president,
              avgjordes i slutförhandlingarna av det konstitutionella fördraget,
              och regeringen ser inga skäl att rubba balansen i fördragets innehåll
              genom att ta upp den frågan till nya förhandlingar.
            </seg>
            <seg n="bc08d8af">
              Slutligen, fru talman, vill jag påpeka att EG-domstolen har ett
              mycket viktigt uppdrag för att garantera respekten för EG-rätten
              och uttolkningen av dess innehåll. Denna roll för domstolen ska
              självfallet inte ändras.
            </seg>
            <seg n="50e2df92">
              Jag delar inte Max Anderssons syn på domstolen som att den utövar
              makt på medlemsstaternas bekostnad. EU är ett samarbete mellan
              27 självständiga stater. I vissa frågor har vi valt att utöva
              beslutsfattandet gemensamt i frågor som angår oss alla och där
              vårt agerande tillsammans är starkare än det vi kan förmå på egen
              hand. Med innehållet i det konstitutionella fördraget på plats
              ökar dessutom rollen för både nationella parlament och Europaparlamentet,
              vilket leder till förbättrad insyn och ökad demokrati i EU-samarbetet.
            </seg>
          </u>
          <note n="99f54538">
            Då Max Andersson, som framställt interpellationen, anmält att
            han var förhindrad att närvara vid sammanträdet medgav tredje
            vice talmannen att Ulf Holm i stället fick delta i överläggningen.
          </note>
          <note type="speaker" n="4fb6bc42">
            Anf. 49 ULF HOLM (mp):
          </note>
          <u who="ulf_holm_0cd69a" xml:id="i-056677ca1d68471c-3" n="0f7c4221">
            <seg n="0061a487">
              Fru talman! Interpellationsdebatten har tyvärr i dag dragit ut
              på tiden så Max Andersson sitter nu i en debatt i förstakammarsalen
              om just EU, tillsammans med talmannen och andra prominenta personer.
              Man diskuterar just framtiden i EU.
            </seg>
            <seg n="7eda69da">
              Det är lite förvirrande vad som egentligen är regeringens åsikter.
            </seg>
            <seg n="be74790f">
              Regeringen gick till val på ett smalare men vassare EU. Det var
              en viktig utgångspunkt. Frågan är om man verkligen kan se att
              det här EU-fördraget är smalare men vassare. Jag tycker inte det.
              Det finns en rad punkter i sakfrågorna i fördraget som är intressanta
              och som faktiskt gör att EU får mer att säga till om. EU:s makt
              ökar med det nya fördraget.
            </seg>
            <seg n="7c39c6a6">
              Vi vet att två medlemsstater i EU, Frankrike och Nederländerna,
              har sagt nej till förslaget i folkomröstningar. Strategin är nu
              att man gör en del kosmetiska ändringar och sedan lägger fram
              samma förslag igen och då tror man att folk ska säga ja. Är det
              inte att underskatta folks förmåga att förstå vad EU håller på
              med?
            </seg>
            <seg n="2bd58048">
              EU är inte berett att på en enda punkt förflytta en position.
              Det måste ju finnas orsaker till att medlemsstater har sagt nej
              till det liggande förslaget.
            </seg>
            <seg n="5cb57d3a">
              Man öppnar nu för en diskussion om innehållet. Borde inte Sverige
              då ta tillfället i akt och föra fram synpunkter, inte minst det
              som borgerliga politiker förde fram under den förra mandatperioden?
              Det gäller till exempel frågan om EU-president. Det var ingen
              borgerlig politiker i riksdagen som egentligen ville ha det. Man
              ser det som att man ökar EU:s makt. EU närmar sig allt mer att
              bli en stat med en EU-president.
            </seg>
            <seg n="d542d826">
              Det finns förslag om kommissionen, som vi diskuterade mycket
              i denna kammare under den förra mandatperioden. Vi slog fast att
              det borde vara så att varje medlemsland i EU ska ha en egen kommissionär.
              Nu säger man att det inte kommer att fungera när EU växer. EU
              är ju i dag 27 medlemsländer. Det finns 27 EU-kommissionärer.
              På vilket sätt fungerar det inte i dag? Det fungerar alldeles
              utmärkt. Jag tror inte att det skulle försvåras, även om EU skulle
              utvidgas med ett par stater och det blev ett par EU-kommissionärer
              till.
            </seg>
            <seg n="3a02323a">
              Det är viktigt för förståelsen hos folket i de enskilda länderna
              att man har en person i EU-kommissionen som förvisso inte ska
              vara politiskt styrd, men som man ändå kan identifiera EU med.
              Det gör till exempel många svenskar när det gäller Margot Wallström,
              som är den svenska EU-kommissionären. Jag tror att det är viktigt
              om man ska behålla någon sorts demokratisk legitimitet för EU.
            </seg>
            <seg n="14aab852">
              Regeringen borde ta tillfället i akt och försöka lyfta upp frågorna
              i diskussionerna med det tyska ordförandeskapet om ett eventuellt
              förändrat fördrag. Man måste ta tillfället i akt och föra fram
              dessa synpunkter.
            </seg>
            <seg n="a3d9ec88">
              Är det kanske så att andra länder ska föra fram synpunkter på
              vad som skulle kunna förändras i EU-konstitutionen? Jag undrar
              om Sverige bara ska sitta på åskådarläktaren och säga: Ni får
              bestämma hur EU:s framtid ska se ut. Vi har inga synpunkter. Vi
              är helt nöjda med det som förhandlades fram för två år sedan.
              Vi har inga nya synpunkter alls. Vi accepterar det som var innan.
            </seg>
            <seg n="df710236">
              Jag tycker att det är fegt att ha den inställningen till EU-samarbetet.
              Jag tycker inte att andra länder ska lägga fram förslag på hur
              EU:s framtid ska se ut. Det ska göras gemensamt. Det är ju det
              som EU ska vara en gemenskap.
            </seg>
          </u>
          <note type="speaker" n="d61e7e91">
            Anf. 50 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-c4ffc7956683da24-1" n="0024aebc">
            <seg n="107df20d">
              Fru talman! Det är glädjande att Ulf Holm tycker att Sverige
              ska vara aktivt och pådrivande i EU. Det är ju därför vi är medlemmar
              i EU. Ju mer aktiva och pådrivande man kan vara, desto bättre
              kan man naturligtvis påverka. Vi försöker göra det. Det finns
              en rad exempel på att Sveriges regering har drivit på i många
              sakfrågor. Det gäller Turkiet och klimatfrågorna till exempel.
              Det kan vi återkomma till.
            </seg>
            <seg n="7a588f2a">
              Fördraget är ett viktigt redskap för att kunna leverera resultat.
              Ambitionen var att kunna fatta beslut i ett alltmer utvidgat EU
              i en situation med frågor där många medborgare i Europa känner
              att EU måste kunna fatta beslut. Det handlar om miljö och sådant
              som rör migration, polissamarbete, utrikespolitik och så vidare.
              Det fanns också ett behov av att få en tydlighet i hur beslut
              fattas. Det ledde efter en öppen process fram till det här konstitutionella
              fördraget.
            </seg>
            <seg n="a0515a45">
              Det var naturligtvis inte perfekt i alla delar, men det var en
              hygglig kompromiss som den förra regeringen sade sig stödja, med
              stöd från samtliga borgerliga partier som i dag sitter i regeringen.
              Jag vet att Ulf Holm och hans parti hade invändningar då precis
              som nu.
            </seg>
            <seg n="098b0af3">
              Den här positionen har gjort att vi har sällat oss till de 18
              länder som har ratificerat och tycker att det här är bra. Det
              är inte defensivt; det är offensivt. Vi tycker att det var en
              mängd viktiga reformer som kom igenom som ökade demokratin, insynen,
              de nationella parlamentens inflytande och, inte minst, medborgarnas
              ställning. Därför tyckte vi att vi vill bevara det som vi lyckades
              åstadkomma.
            </seg>
            <seg n="dd27ba3f">
              Nederländerna och Frankrike röstade nej, som Ulf Holm sade. Då
              har man ställt frågan till dem: Vad vill ni förändra? Mycket av
              det som finns tyckte ju de också var bra. De framför allt Nederländerna
              har haft processer i sina länder och förankrat detta på olika
              sätt och haft samtal i sina parlament. Man verkar kunna landa
              i positionen att detta är rimligt.
            </seg>
            <seg n="b6f8cd0c">
              Det är fortfarande lite tidigt att säga vad Frankrike vill ha.
              De har också uttryckt sitt stöd för ett mindre fördrag ett minifördrag,
              har Sarkozy sagt. Det verkar vara i den här linjen.
            </seg>
            <seg n="ecee2b36">
              En del länder väldigt få har under resans gång rest frågan om
              specifika paragrafer som bör omförhandlas. En förkrossande majoritet
              har sagt att man inte vill öppna detta. Då blir det en Pandoras
              ask. Då tar varje land fram sin hobbyhäst. Resultatet blir att
              vi får väldigt långdragna förhandlingar, säkert flera år framöver.
              Jag är övertygad om att det inte kommer att gynna små länder eller
              Sveriges position. Därför har vi värnat om helheten.
            </seg>
            <seg n="aead21c2">
              Om man värnar om helheten och säger att ingen annan får ändra
              blir det konstigt om Sverige säger att ingen annan får ändra,
              men vi vill gärna tycka något. Ett 20-tal länder har avhållit
              sig från att komma med förslag.
            </seg>
            <seg n="b72a3d21">
              Det kommer att bli fler fördragsändringar. EU:s historia är full
              av fördragsändringar. Men just nu känns det viktigt att få igenom
              detta. Och det verkar som om man tar en nedbantad version. Man
              tar bort symboler som flagga, hymn och motto. Man kallar det inte
              konstitution, utan man gör det till en traditionell fördragsändring
              eftersom detta är någonting som några av länderna har varit emot.
              Sedan diskuteras ett fåtal tillägg. Och det som det verkar finnas
              enighet om i dag är att det blir någonting på klimat- och miljöområdet.
              Sedan diskuteras några andra frågor, men vi har inte riktigt landat
              där.
            </seg>
            <seg n="34867e71">
              Regeringen konsulterar regelbundet såväl EU-nämnden som det sammansatta
              utskottet där Ulf Holm sitter, så han vet hur läget är.
            </seg>
            <seg n="8cc29434">
              Sverige sitter alltså inte på åskådarplats, utan vi slår vakt
              om väldigt viktiga demokratiska reformer som vi tror kan stärka
              EU:s handlingskraft. Vi vill att detta ska komma på plats nu naturligtvis
              inte till vilket pris som helst därför att en annan väldigt viktig
              fråga som har stöd i Sveriges riksdag, också hos Miljöpartiet,
              tror jag, är att vi vill att EU så småningom när man är redo ska
              kunna ta in fler medlemsländer. Det är väldigt svårt med Nicefördraget
              att göra det. Det öppnar för att man gör en del institutionella
              förändringar som inte är beroende av att vi stannar vid 27 medlemsländer.
            </seg>
          </u>
          <note type="speaker" n="ed88dac2">
            Anf. 51 ULF HOLM (mp):
          </note>
          <u who="ulf_holm_0cd69a" xml:id="i-056677ca1d68471c-4" n="0f7c4221">
            <seg n="c64967a3">
              Fru talman! Cecilia Malmström säger två saker. Å ena sidan ska
              det vara som det har varit; det är utgångspunkten i konstitutionen.
              Å andra sidan säger hon själv att vi måste diskutera mindre ändringar
              och att det krävs mindre reformer för att alla ska acceptera det.
              Jag antar att hon syftar på Frankrike och Holland som har haft
              folkomröstningar där man har sagt nej till det. Där måste man
              nu gå igenom texten. Och det finns förslag på att ta bort vissa
              saker. Det som har nämnts är EU-hymnen och lite andra kosmetiska
              saker.
            </seg>
            <seg n="9d109949">
              Men jag uppfattar ändå att det nu tydligen finns en diskussion
              bilateralt mellan länderna om att det kanske krävs andra mindre
              reformer. Cecilia Malmström säger själv att det kanske ska vara
              någonting om miljö- och energifrågan. Men då är vi ju inne och
              ändrar på sakfrågorna och maktförhållandena. Hur mycket makt ska
              ligga på EU respektive de nationella staterna? Hur ska frågorna
              avgöras? Då är man inne och petar på de konkreta sakfrågorna.
              Då måste vi här i kammaren få veta vilka andra punkter som tas
              upp. Det duger inte att man hänvisar till att det finns ett sammansatt
              utskott i riksdagen där detta diskuteras bakom stängda dörrar.
              Det måste ut till allmänheten för diskussion. Vilka förändringar
              är på gång i EU-samarbetet när det gäller konstitutionen? Är det
              bara kosmetiska saker, eller är det som EU-ministern antyder,
              nämligen att det också kan finnas andra sakfrågor som vi måste
              titta på. Då måste vi ha en debatt om detta.
            </seg>
            <seg n="418729c2">
              Då för vi från Miljöpartiet fram att vi tycker att det är viktigt
              att titta på formuleringar som gäller 41.2 om att vi ska ha ett
              gemensamt försvar. Är det verkligen rätt formulerat som det står
              i konstitutionen att den gemensamma säkerhets- och försvarspolitiken
              ska omfatta en gradvis utformning av unionens gemensamma försvarspolitik?
              Det kommer att leda till ett gemensamt försvar. Är det egentligen
              rätt formulerat och som vi vill ha det från svensk sida när vi
              diskuterar EU:s roll i världen? Är det inte så att denna formulering
              tvärtom kan bidra till en gradvis upprustning av försvarspolitiken
              och militariseringen ur ett globalt perspektiv?
            </seg>
            <seg n="f5211e9e">
              Det finns också artikel 41.3 att medlemsstaterna ska åta sig
              att gradvis förbättra sin militära förmåga. Vart tog nedrustningen
              vägen, det som vi har kämpat för så länge? Vi kämpade för att
              få bort muren och konflikten mellan öst och väst. Det är det som
              det handlar om, alltså den gradvisa nedrustningen. Och nu skrivs
              det in i fördraget att det ska vara en gradvis upprustning av
              den militära förmågan. Är det rätt formulerat ur ett svenskt perspektiv?
              Är det så vi tror att freden ska bevaras i Europa att ha ett gemensamt
              försvar?
            </seg>
            <seg n="6fd851e2">
              Det är dessa sakfrågor i konstitutionen som måste diskuteras.
              Det kan vara så att det finns andra medlemsstater som också tittar
              på dessa formuleringar nu. Har EU-ministern kontakter med de 26
              andra länderna för att diskutera möjliga förändringar i sakfrågorna
              eftersom det nu tydligen är så att man är inne och tittar på sakfrågorna
              och inte bara på de kosmetiska frågorna? I så fall tycker jag
              att det ska redovisas här i riksdagen också, så att vi kan ha
              en öppen debatt. Den nya regeringen har ju sagt att öppenheten
              är det viktigaste när det gäller EU-samarbetet och att vi måste
              ha en diskussion om EU:s framtid. Men varför lägger man då locket
              på och kör bilaterala förhandlingar med bara ordförandelandet
              Tyskland och inte talar om vad som är på gång och vilka förändringar
              som vi från svensk sida vill se och vilka förändringar som regeringen
              vill se? Därför måste vi från Miljöpartiet föra fram att vi ser
              dessa förändringar som viktiga.
            </seg>
            <seg n="a5c70238">
              Vi kan diskutera EU-medlemskapet, men nu är vi konstruktiva och
              försöker se förändringar när det gäller hur vi skulle kunna få
              ett bättre europeiskt samarbete i fråga om konstitutionen. Det
              är dessa frågor som vi måste ha svar på för att kunna föra en
              seriös diskussion om EU:s framtid.
            </seg>
          </u>
          <note type="speaker" n="e96a83fd">
            Anf. 52 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-c4ffc7956683da24-2" n="0024aebc">
            <seg n="dd968e5f">
              Fru talman! Det finns ingen konspiration, Ulf Holm. Det pågår
              inte någonting hemligt bakom lyckta dörrar som alla utom Ulf Holm
              och Miljöpartiet är delaktiga i. Det som händer är att Tyskland
              har fått i uppdrag att undersöka bland länderna hur långt man
              kan komma, och om man kan presentera ett slags skelett, ett slags
              utkast, ett mandat, som det sedan blir en regeringskonferens om.
              Och den regeringskonferensen kan man eventuellt besluta om till
              toppmötet i midsommarhelgen. Och den regeringskonferensen kommer
              naturligtvis att involvera Sveriges riksdag på det sätt som är
              brukligt och som Ulf Holm har lång och konstruktiv erfarenhet
              av.
            </seg>
            <seg n="d457bf9e">
              Det som händer är att vi har ett fördrag, en konstitution eller
              vad man väljer att kalla det, som har tagits fram på ett väldigt
              bra sätt. Vi hade naturligtvis stora ambitioner om att försöka
              specificera vad EU ska göra, hur det ska göras och hur det ska
              kunna öppnas upp och förtydligas. Jag tycker att vi nådde en bra
              bit på väg i den konstitution som man enades om 2005. Jag är säker
              på att Ulf Holm hade kunnat skriva en annan version och att jag
              också hade kunnat skriva en annan version. Men detta var ändå
              ett bra förslag. Det är så långt som vi kan komma nu. Läget är
              inte att man ska börja om från början och gå in i varje sakfråga
              och försöka ha ett nytt konvent. Det ska man inte göra nu. Det
              kanske man kan göra någon gång i framtiden. Nu är det inte så.
              Nu handlar det om att göra ett antal väldigt konkreta institutionella
              reformer för att möjliggöra att EU ska kunna fungera och för att
              möjliggöra en utvidgning för att öka demokratin, insynen och tydligheten
              och för att kunna fatta effektiva beslut inom ett antal områden
              där vi vet genom vetenskapliga undersökningar att medborgarna
              förväntar sig att det fattas beslut. Därför står vi kvar med denna
              institutionella del.
            </seg>
            <seg n="cba887c0">
              Därför har Sverige och en förkrossande majoritet av de andra
              medlemsländerna känt att det nu är de institutionella frågorna
              som ska räddas. Vi öppnar inte det kapitlet eftersom det kommer
              att leda till en lång och segdragen diskussion som kan ta flera
              år och som inte för oss vidare.
            </seg>
            <seg n="6d8de2c0">
              Sedan har det kommit fram några frågor. De handlar bland annat
              om att ta bort dessa symboler, vilket vi har redovisat. Sedan
              finns det från några medlemsländer uttryck om att man kanske mot
              bakgrund av vad som har hänt under de senaste åren inom klimat-
              och energiområdet ska uppdatera EU, vilket jag tror att Ulf Holm
              är positivt inställd till. Om det ska i juridisk form eller bara
              som något slags politisk markering, att detta är ett viktigt framtida
              uppdrag, är inte riktigt klart än.
            </seg>
            <seg n="0fb3a39d">
              Sedan har det i några medlemsländer cirkulerat några andra förslag
              som mer är av karaktären politiska markeringar. Inför det franska
              presidentvalet förde Ségolène Royal fram tankar om ett socialt
              protokoll. Detta specificerades aldrig, och det lades aldrig fram
              något konkret förslag till tyskarna, och det finns i dag inget
              sådant förslag och vad ett sådant skulle kunna innebära.
            </seg>
            <seg n="8f1a3e32">
              Vi har inte känt att det nu är läge att föra en stor och bred
              diskussion om EU:s säkerhetspolitiska uppdrag i framtiden och
              så vidare. Det kan komma senare på ordinarie rådsmöten och i den
              procedur som finns inom EU och naturligtvis i bred diskussion
              med svenska folket och i riksdagen och så vidare. Nu handlar det
              om de institutionella frågorna, och vi vill försöka bevara dem
              i så stor utsträckning som möjligt.
            </seg>
            <seg n="c08a03a4">
              Man måste alltså skilja detta från konventsprocessen som var
              en process. Den var bra. Nu är det en annan där vi ska försöka
              rädda detta och försöka göra det inom rimliga tidsramar, inte
              minst för att vi vill se till att EU kan fortsätta att fungera
              och kunna fatta beslut på ett ännu mer effektivt sätt och för
              att möjliggöra utvidgningen. Vi är oroliga för att detta ska bli
              en process som drar ut väldigt mycket på tiden. Det skulle kunna
              få dåliga konsekvenser för EU-samarbetet. Det är detta som det
              handlar om.
            </seg>
          </u>
          <note type="speaker" n="e995adc8">
            Anf. 53 ULF HOLM (mp):
          </note>
          <u who="ulf_holm_0cd69a" xml:id="i-056677ca1d68471c-5" n="0f7c4221">
            <seg n="3158b21f">
              Fru talman! När man kräver öppenhet i EU-samarbetet för att få
              veta hur förhållandena är och vilka positioner som olika EU-länder
              intar, beskylls man för att vara konspiratorisk. Jag tycker att
              det är lite dålig stil. Jag tror nämligen att både jag och EU-minister
              Cecilia Malmström är överens om att det behövs en öppenhet och
              en större diskussion om EU:s framtid. Det är inte konspiration.
              Till och med Margot Wallström, Sveriges EU-kommissionär sade i
              en debatt i onsdags, då Cecilia Malmström var med, att det nya
              förhandlingssätt som det tyska ordförandeskapet har skapat är
              lite problematiskt genom att man har bilaterala samtal med de
              olika länderna, där man inte vet vilka synpunkter som de andra
              medlemsländerna för fram. Jag hoppas att Cecilia Malmström inte
              tycker att Margot Wallström är konspiratorisk när hon uttalar
              något sådant.
            </seg>
            <seg n="0fceb077">
              Vi måste ta det här på allvar. Jag frågar ärligt: Vilken diskussion
              förs om det kommer att bli några sakändringar i konstitutionen?
              Det har ni själva öppnat för genom att säga att vi kanske ska
              lägga till någonting om klimat- och energipunkterna. Det finns
              kanske andra frågor som det finns diskussioner om som också måste
              lyftas fram. Finns det kontakter med Polen, Tjeckien och England
              om det finns andra punkter som man måste titta på för att nå en
              bred uppgörelse om detta och framför allt för att få medborgarna
              i EU att tycka att det är bra ändringar?
            </seg>
            <seg n="38031169">
              Det är viktigt med folkomröstningar just för att få ett godkännande
              från medborgarna om att EU är på rätt väg. Det är lite dumt att
              försöka undvika folkomröstningar och säga att det bara är kosmetiska
              ändringar och att det inte är så stora saker som ska göras. Jag
              tycker att det är lite dumt.
            </seg>
            <seg n="6e3190c3">
              Förra veckan var det en diskussion om tolv frågor som det tyska
              ordförandeskapet har ställt till Sverige. Vad har Sverige svarat?
              Vad har andra länder svarat? Var finns möjligheterna att hitta
              ändringar? Jag tycker till exempel inte att frågan om att varje
              land ska ha en EU-kommissionär är för mycket att lyfta fram i
              diskussionen. Jag tror att det är väldigt viktigt för EU:s framtid.
            </seg>
          </u>
          <note type="speaker" n="6d337ba0">
            Anf. 54 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-c4ffc7956683da24-3" n="0024aebc">
            <seg n="9ebb05ef">
              Fru talman! Vi är helt överens om att öppenheten är bra. Öppenheten
              är generellt bra och viktig. Den kan öka betydligt inom EU. Jag
              har själv i många år jobbat med att försöka åstadkomma detta.
              Med förslaget till fördrag som nu diskuteras ökar också öppenheten,
              till exempel inom rådet. Tydligheten när det gäller budgeten,
              att man för över hela budgeten till Europaparlamentet, ökar synligheten
              i jordbrukspolitiken, som utgör nästan hälften. Det ökar öppenheten
              och gör att besluten kommer ut i en större offentlighet. Det tycker
              jag är bra.
            </seg>
            <seg n="0a7c37df">
              De två förändringarna är inte okontroversiella bland medlemsländerna.
              Om vi tar upp och vill ändra antalet kommissionärer kommer det
              att finnas andra länder som vill ändra på den punkten eller minska
              riksdagens och andra nationella parlaments makt. Alla de här punkterna
              är kontroversiella på något sätt i något land. Risken är att det
              nästan inte blir kvar någonting alls. Vi tycker att de här framgångarna
              ändå är så pass viktiga att de är värda att försvara och att vi
              kan leva med den helhetskonstruktion som detta utgör. Det har
              också varit det ställningstagande i den förra riksdagen som den
              här riksdagen har konfirmerat.
            </seg>
            <seg n="2ecfe304">
              Vi försöker att hålla riksdagen informerad så mycket det är möjligt.
              Inget annat land är så öppet med detta som just Sverige. Vi har
              sett till att det sammansatta utskottet har fått tillgång till
              enkäten. Vi har diskuterat hur vi ska svara. Statssekreterare
              Nicola Clase var i går tror jag, eller om det var i förrgår i
              utskottet och redovisade diskussionerna.
            </seg>
            <seg n="f026e9bc">
              Vi har inte inblick i exakt hur de andra länderna har lämnat
              in sina enkäter; det är ingen offentlig handling. En del av de
              här frågorna är mycket känsliga. De för sina samtal nationellt.
              Naturligtvis för vi samtal med de länder som vi tror är allierade
              i vissa frågor. Klimatfrågorna är inte kontroversiella, men det
              gäller till exempel formuleringen om ett socialt Europa, som vi
              inte tycker är på sin plats; den är för luddig. Det finns en diskussion
              om man ska föra in Köpenhamnskriterierna också. Där har vi förhållit
              oss skeptiska inte till Köpenhamnskriterierna naturligtvis, utan
              till att föra in dem. Vi försöker att vara så öppna som möjligt
              i frågan.
            </seg>
          </u>
          <note n="0917bb19">
            Överläggningen var härmed avslutad.
          </note>
          <note n="712b7645">
            8 § Svar på interpellation 2006/07:506 om EU-parlamentets flyttande
          </note>
          <note type="speaker" n="497e7c20">
            Anf. 55 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-c4ffc7956683da24-4" n="0024aebc">
            <seg n="ac2af8d3">
              Fru talman! Ulf Holm har frågat mig om jag kommer att ta initiativ
              för att EU-parlamentet ska sluta med sitt flyttande och i framtiden
              bara ha en ort för sina möten. Ulf Holm har också frågat om Europaparlamentets
              beslut om att det ska göras en officiell studie av miljökostnaderna
              på grund av den nuvarande situationen har stöd av de 27 medlemsstaternas
              regeringar.
            </seg>
            <seg n="6d574afe">
              Det är inte en bra lösning att Europaparlamentet har sitt säte
              på en plats men under längre tider sammanträder även på en annan.
              Ordningen är kostsam, opraktisk och inte minst negativ för bilden
              av EU. Vi skulle gärna se en utveckling där denna ordning förenklas
              eller avskaffas. Tyvärr verkar det vara uteslutet att de 27 medlemsländerna
              på kort sikt skulle kunna enas om att Europaparlamentet alltid
              ska sammanträda i Bryssel.
            </seg>
            <seg n="aa497e8c">
              Det har fattats beslut om att Europaparlamentet ska göra en officiell
              studie som även ska omfatta de miljömässiga kostnader som det
              innebär att ha Europaparlamentets möten på två olika orter. Det
              är positivt att en sådan studie görs. I debatten om miljöpåverkan
              och klimatutsläpp är det viktigt att få kunskap om de miljökostnader
              som följer av politiska beslut. Men frågan har inte varit föremål
              för diskussion mellan EU:s medlemsstater.
            </seg>
          </u>
          <note type="speaker" n="364f8ae7">
            Anf. 56 ULF HOLM (mp):
          </note>
          <u who="ulf_holm_0cd69a" xml:id="i-056677ca1d68471c-6" n="0f7c4221">
            <seg n="617b642f">
              Fru talman! Jag tackar statsrådet så mycket för svaret, men det
              var kortfattat. Jag hade förväntat mig en längre och utförligare
              redovisning, eftersom jag vet att statsrådet har varit mycket
              engagerad i frågan om EU-parlamentets säten.
            </seg>
            <seg n="0f48a0b9">
              Parlamentet har 785 ledamöter. Det finns egentligen tre säten.
              I Bryssel finns huvudkontoret, där man har möten tre veckor per
              månad. I Strasbourg har man fyradagarsmöten en gång i månaden.
              Det finns också ett sekretariat i Luxemburg, men det används inte
              längre, eftersom det är för litet för att rymma 785 ledamöter.
            </seg>
            <seg n="86f8fedf">
              Frågan är om det egentligen är lämpligt att man ska kuska runt
              på detta sätt. Man har smällt upp miljardbyggen för parlamentet
              i både Strasbourg och Bryssel, nybyggda för att rymma fler ledamöter
              efter en utvidgning av EU. Det handlar om miljardbelopp. Och så
              ska man flytta varje vecka. Är det rimligt? Det tycker varken
              jag eller Cecilia Malmström.
            </seg>
            <seg n="69ce5066">
              Cecilia Malmström tog när hon var EU-parlamentariker initiativet
              till en namninsamling på webben för att få slut på detta. Men
              sedan vi fick en ny regering har total tystnad inträtt i denna
              fråga. Man vill inte ta upp den i något sammanhang, vilket jag
              tycker är märkligt. Det har sedan 1995, då vi blev medlemmar i
              EU, med i princip enhälligt stöd från de svenska EU-parlamentarikerna
              förts en diskussion om att detta inte är hållbart.
            </seg>
            <seg n="40f3e997">
              Det har kommit en rapport, beställd av den gröna gruppen i EU-parlamentet,
              min partigrupp, om miljökostnaderna av att ha parlament på flera
              ställen. Vi vet att EU-toppmötet först andra helgen i mars bestämde
              att EU:s långsiktiga mål är att man ska minska koldioxidutsläppen
              i EU. Man satte som ett första steg upp att det måste ske. Detta
              påhejades av EU-parlamentet, men också av Sveriges regering. I
              rapporten har man uppskattat hur stora koldioxidutsläpp som sker
              genom att man har två parlament. 3 000 personer ska en gång i
              månaden förflytta sig, framför allt tjänstemän. Det gäller översättare,
              tolkar, lobbyorganisationer och EU-kommissionärer. Miljöstudien
              visar att det i runda tal blir mellan 20 000 och 30 000 ton extra
              koldioxidutsläpp för att man har denna lösning. Det är naturligtvis
              inte hållbart om EU samtidigt ska kräva av andra att de ska dra
              ned på koldioxidutsläppen. Det krävs en förändring.
            </seg>
            <seg n="6db43cfb">
              Jag har ställt en fråga till ministern om vilka initiativ som
              kommer att tas. När kommer regeringen att lyfta fram frågan i
              EU-sammanhang? Svaret jag får är: Vi skulle gärna se en utveckling
              där denna ordning förenklas eller avskaffas. Vad menas med förenklas?
              Jag har inte fått något svar på det. Kanske kommer jag att få
              ett svar.
            </seg>
            <seg n="ef9ec702">
              Den tydliga svenska ståndpunkten måste vara att det ska vara
              ett säte för EU-parlamentet. Vi måste sluta med flyttcirkusen.
              EU-parlamentets byggnad i Strasbourg kan användas till annat.
              Det finns andra större organisationer som också behöver hålla
              möten i kongressalar etcetera. Det kan inte vara det stora problemet.
            </seg>
            <seg n="072a5a65">
              På frågan om miljöstudien svarar ministern: Frågan har inte varit
              föremål för diskussion mellan EU:s medlemsstater. Men kommer Sverige
              att föra upp frågan till diskussion mellan EU:s medlemsstater?
              Det är faktiskt ministerrådet som bestämmer över detta. Därför
              måste Sverige lyfta fram frågan på ministerrådsmötena för att
              få en förändring i fördraget till stånd. Man kan inte bara sitta
              tyst och vänta på att någon annan ska ta initiativet.
            </seg>
          </u>
          <note type="speaker" n="fa7b8416">
            Anf. 57 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-c4ffc7956683da24-5" n="0024aebc">
            <seg n="ce460709">
              Fru talman! Ulf Holm redogjorde för hur situationen är i dag
              med de tre olika sätena. Det är historien som har gjort att det
              har blivit på det sättet. Så småningom har det också blivit fördragsreglerat
              att det ska vara så. Därigenom är detta inte så enkelt att ändra
              på, utan det kräver en fördragsändring.
            </seg>
            <seg n="12765a35">
              Jag står fast vid det jag sade och som också står i det skriftliga
              svaret: att det naturligtvis är en väldigt olämplig ordning. Den
              är kostsam och dyr och förmörkar EU:s rykte. Tyvärr finns det
              alltför många som förknippar EU med de här koffertarna, som både
              Ulf Holm och jag har packat genom åren.
            </seg>
            <seg n="da577b6d">
              Den namninsamling som du är vänlig att referera till känner jag
              också väl till. Mitt personliga engagemang i den frågan tror jag
              inte kan ifrågasättas. Jag har också kontakt med Europaparlamentets
              arbetsgrupp i frågan och vet hur den jobbar.
            </seg>
            <seg n="5543f5f3">
              Jag har läst den rapport som Ulf Holm redovisar. Det är mycket
              riktigt väldigt intressanta siffror som finns där. Frågan var
              om den hade diskuterats bland EU:s medlemsstater. Det har man
              inte gjort. Den kom ganska nyligen. Vi har inte diskuterat den.
            </seg>
            <seg n="98d96ac9">
              Europaparlamentet är inte helt enigt i den här frågan. Det har
              inte varit möjligt att få en majoritet i Europaparlamentet att
              uttala att man vill ändra ordningen. Det är en fråga som har varit
              aktuell och ett arbete som har pågått i många år. Men det har
              inte varit möjligt.
            </seg>
            <seg n="5d1ab846">
              Det är därför väldigt svårt för regeringen att driva den frågan.
              Signalerna är starka. Det är mycket opinionsbildning, men det
              är inte rent institutionellt en tydlig åsiktsförklaring från Europaparlamentet.
            </seg>
            <seg n="f58e0e8e">
              Ska man driva den frågan? Ja, för att ändra på det, eftersom
              det står reglerat i fördraget, måste det till en enhällighet.
              Den finns inte. Det är inte bara att det inte finns enhällighet.
              Det finns mycket få länder som är villiga att driva frågan.
            </seg>
            <seg n="f4db17c1">
              Ska Sverige göra det nu? Nej, jag tycker inte att vi ska resa
              den frågan inför toppmötet i juni eller regeringsförhandlingen.
              Det är av det skäl som jag nämnde i vår tidigare interpellationsdebatt.
              Vi vill inte lyfta in några nya frågor. Vi vill lösa dem som finns.
            </seg>
            <seg n="b2678a5b">
              Ska man resa frågan måste man vara säker på att det finns en
              mycket stor del länder som är med i att driva frågan. Vi gör inte
              det just nu. Det finns ett alliansbyggande som pågår, och det
              tar tid. Det sker kanske inte under samma former som opinionsbildande
              i Europaparlamentet. Sådant alliansbyggande tar tid.
            </seg>
            <seg n="c017ae17">
              För närvarande har jag kunnat konstatera att det finns ett väldigt
              litet stöd för att driva den här frågan.
            </seg>
          </u>
          <note type="speaker" n="8c0a299d">
            Anf. 58 ULF HOLM (mp):
          </note>
          <u who="ulf_holm_0cd69a" xml:id="i-056677ca1d68471c-7" n="0f7c4221">
            <seg n="c07b6ce3">
              Fru talman! Visst finns det en historisk förklaring. Det nekar
              jag inte alls till. Det finns en på den tiden väldigt viktig förklaring
              till att det blev en sådan uppdelning mellan parlamentets byggnader.
              Parlamentet var mycket mindre då och hade mindre att säga till
              om, och framför allt var det färre medlemsstater.
            </seg>
            <seg n="e58f7e45">
              Men tiderna förändras. Allt kan inte vara som det alltid har
              varit. Om man på ett EU-toppmöte bestämmer att vi ska få ned koldioxidutsläppen
              måste man också se över EU:s egna verksamheter. Där är parlamentet
              en viktig fråga att lyfta. Som ministern också vet är väldigt
              många människor engagerade i den frågan.
            </seg>
            <seg n="5234519f">
              Jag tror inte att det finns enhällighet bland alla EU:s medborgare
              om att parlamentet ska flytta. Men du har ett väldigt starkt stöd
              inte bara från svenska medborgare utan också från andra länder.
              I samtliga 26 medlemsländer finns det personer som är på denna
              linje.
            </seg>
            <seg n="3b412480">
              Det finns både ekonomiska och miljömässiga skäl för att flytta
              parlamentet och ha en byggnad, och då den i Bryssel. Jag är också
              medveten om att det i dag nog inte finns enhällighet i rådet om
              att göra en ändring. Men ska man bara lyfta frågor i EU-sammanhanget
              som man i förväg vet att det finns enhällighet om? Jag tycker
              inte det.
            </seg>
            <seg n="8eea5db0">
              Sverige måste våga kunna ta initiativ i frågor där vi vill se
              en långsiktig förändring. Vi kanske inte får den i morgon och
              kanske inte nästa år. Men efter ett par års tid kanske vi har
              nått en förändring. Detta är just en sådan fråga. Vi måste lägga
              ned energi och engagemang på att driva de frågorna.
            </seg>
            <seg n="7e842418">
              Cecilia Malmström har visat att hon är engagerad i frågan, och
              hon har stöd från många EU-medborgare i denna fråga. Är det inte
              en utmärkt fråga att driva som EU-minister bland de andra ministrarna
              på EU-nivå att detta är en viktig förändring för framtiden och
              för att man i EU ska kunna bli trovärdig i klimatfrågorna?
            </seg>
            <seg n="7b3733e1">
              Det är lite skrämmande att man inte vågar lyfta frågan. Det sätter
              verkligen locket på all diskussion i frågor som är viktiga för
              framtiden om vi bara kan lyfta fram frågor som vi vet att vi har
              enhällighet om.
            </seg>
            <seg n="56b12f9a">
              Jag tycker absolut att regeringen måste börja lyfta fram denna
              fråga på kommande EU-toppmöte och säga: Detta är en viktig signal
              från Sverige. Vi vill att andra länder också ska titta på det
              och just ge stöd till parlamentet.
            </seg>
            <seg n="6ae87f3f">
              EU-parlamentet har fattat beslut att man ska utreda miljöeffekterna
              av att ha två parlament. Det finns ett EU-parlamentsbeslut om
              det. Om inte EU-parlamentets ordförande själv kommer att säga
              det på EU-toppmötet tycker jag att Sverige ska markera och lyfta
              upp denna fråga.
            </seg>
            <seg n="50db43ab">
              Vi stöder och ser fram emot en studie av miljöeffekterna och
              att ministerrådet och EU-toppmötet ska följa frågan när rapporten
              kommer. Den rapport som finns är bara beställd från gröna gruppen
              i EU-parlamentet. Men parlamentet har nu tack vare en svensk ledamot
              fått ett beslut om att parlamentet officiellt ska utreda detta.
              Det borde kunna följas. Det är ett utmärkt tillfälle att lyfta
              detta på EU-toppmötet nu i juni.
            </seg>
          </u>
          <note type="speaker" n="1ffce609">
            Anf. 59 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-c4ffc7956683da24-6" n="0024aebc">
            <seg n="afbb4c3a">
              Fru talman! Jag är oerhört medveten om de skäl som finns bakom
              att det inte är en bra ordning. Ulf Holm behöver inte övertyga
              mig om detta. Jag delar den uppfattningen och är engagerad i detta.
            </seg>
            <seg n="d3403520">
              Jag följer mycket noga det arbete som Europaparlamentet gör på
              olika områden. Det gäller bland annat den studie som den gröna
              gruppen har tagit fram och den som ska följa efter. Jag välkomnar
              den. Jag kommer att läsa den med mycket stort intresse. Jag tror
              att den kommer att få stor uppmärksamhet och vara en viktig del
              i debatten.
            </seg>
            <seg n="14af0deb">
              Jag konstaterar också att Europaparlamentet som institution i
              dagsläget inte har uttalat sig. Även om jättemånga av dess medlemmar
              och väldigt många av medborgarna runt omkring i Europa har uttalat
              att ordningen bör ändras har inte Europaparlamentet med majoritet
              och som institution uttalat att man vill bryta ordningen. En sådan
              signal vore väldigt viktig i diskussionen. Men den har inte kommit
              ännu.
            </seg>
            <seg n="d0067936">
              Man har olika roller. Att vara Europaparlamentariker innebär
              förutom att delta i lagstiftningsarbetet att vara opinionsbildande
              och pådrivande och att kunna lyfta fram frågor och vara medborgarnas
              röst. När man sedan hamnar i den mycket lyckliga omständigheten
              som jag har lyckats hamna i, nämligen att vara statsråd, kan man
              ha samma övertygelse. Men man driver frågor på ett lite annat
              sätt. Det tror jag säkert att Ulf Holm och jag kan vara överens
              om.
            </seg>
            <seg n="627ab0bb">
              Man måste ordentligt fundera på: Vilket stöd finns det för den
              här frågan? Sverige ska absolut ensamt driva frågor och lägga
              dem på EU:s bord. Det är klart att vi ska göra det. Det ingår
              i begreppet att tillhöra Europas kärna. Vi driver frågor, och
              ibland positionerar vi oss väldigt extremt i några frågor. Men
              om man vill samarbeta och få resultat är det angeläget att försöka
              hitta allierade och driva frågorna tillsammans.
            </seg>
            <seg n="67d42c70">
              När det gäller fördragsfrågor, som vi vet kräver enhällighet,
              är det ännu viktigare att ha allierade om man vill framstå som
              seriös. Ett alliansbyggande finns. Det alliansbyggandet har inte
              lett till resultat. Jag har kunnat konstatera att det inte finns
              en enhällighet och inte ens en majoritet utan ett mycket litet
              stöd för att driva frågan i dagsläget.
            </seg>
            <seg n="82c14fc9">
              Det kanske ändras. Men så är läget i dag. Frågan är: Kommer vi
              att driva frågan på regeringskonferensen, om det nu blir någon
              i sommar? Svaret blir: Nej, det kommer vi inte att göra.
            </seg>
          </u>
          <note type="speaker" n="ab481b43">
            Anf. 60 ULF HOLM (mp):
          </note>
          <u who="ulf_holm_0cd69a" xml:id="i-056677ca1d68471c-8" n="0f7c4221">
            <seg n="e85513b3">
              Fru talman! Det var i varje fall skönt att veta att man kan få
              ett klart och tydligt svar från en ansvarig minister på en konkret
              fråga. Det hör inte till det vanliga i interpellationsdebatter.
              Jag är tacksam för att jag har fått ett svar. Men jag är naturligtvis
              besviken på svarets innehåll.
            </seg>
            <seg n="08315213">
              Jag tycker att det vore lämpligt att föra fram frågan. Jag är
              lite förvånad över den handlingsförlamning som redan tycks ha
              skett i regeringen. Ni har suttit vid makten i sju månader och
              vågar inte föra fram några frågor om EU-toppmötena därför att
              man kan börja bråka lite och därför att andra kan ha andra åsikter.
            </seg>
            <seg n="28ba195d">
              Jag är lite förvånad över detta. Det är nu när man har en ny
              minister och en ny regering som man skulle kunna säga: Nu ska
              vi visa på handling från Sveriges sida till skillnad från den
              förra regeringen. Därför vill vi lägga fram de här förslagen.
            </seg>
            <seg n="7d6bec94">
              Men man gör inte ens detta. Tvärtom säger man: Vi vågar inte
              eftersom människor kan börja säga emot oss. Det är klart att människor
              kommer att säga emot positionen att man ska flytta parlamentet.
              Men det finns nya omständigheter.
            </seg>
            <seg n="05a6a014">
              Det är en ny tid. Vi har klimathotet. Vi har haft ett EU-toppmöte
              där man tog ett steg framåt och sade: Klimatmålet måste vara att
              vi ska minska koldioxidutsläppen. Det måste bli effekter av detta.
            </seg>
            <seg n="b7d8c235">
              Parlamentet och EU måste gå före och visa på att det är möjligt.
              Då måste man ta tag i vissa svårare frågor. En av de svåra frågorna
              tror jag faktiskt är att flytta parlamentet till ett ställe. Jag
              tror inte att det är någon lätt fråga; det håller jag med Cecilia
              Malmström om. Det blir ingen lätt strid, men vi måste våga ta
              den.
            </seg>
            <seg n="6b726620">
              Därför anser jag att Sveriges regering måste ta initiativet.
              Man måste ta upp debatten på EU-toppmötet i juni och säga att
              Sverige stöder parlamentets beslut om att det ska ske en miljöstudie.
              Vår grundläggande uppfattning är att parlamentet borde ha ett
              säte. Det borde ministern kunna ta upp på EU-toppmötet.
            </seg>
          </u>
          <note type="speaker" n="3010c806">
            Anf. 61 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-c4ffc7956683da24-7" n="0024aebc">
            <seg n="76225776">
              Fru talman! Tack för diskussionen, Ulf Holm! Jag försöker att
              alltid svara på Ulf Holms frågor så öppenhjärtigt och konkret
              som jag någonsin kan. Jag ska försöka göra det i fortsättningen
              också.
            </seg>
            <seg n="c8e2b6f6">
              Jag tycker dock inte att det är rättvist att säga att regeringen
              är handlingsförlamad. Tvärtom har vi under våra sju månader markerat
              tydligt i många EU-frågor. Sverige intog närmast en extremistposition
              när det gällde förhandlingarna med Turkiet i vår strävan att försöka
              minimera de kapitel som skulle frysas på toppmötet i december.
              Där drev vi på mycket, och jag tror att det till stor del är Sveriges
              förtjänst att det trots allt bara blev åtta kapitel. Vi driver
              på intensivt, trots många länders hårda kritik, när det gäller
              Doharundan och ett antal med den förknippade frihandelsfrågor.
            </seg>
            <seg n="a9b76d54">
              Vi drev på mycket kraftfullt, inte ensamma men tillsammans med
              andra länder, när det gällde att det skulle vara bindande mål
              i klimatfrågorna. Jag fick ett mycket starkt stöd för detta i
              EU-nämnden. Vi hade velat gå ännu längre, som Ulf Holm vet. Men
              det blev ändå bindande mål både när det gäller åtaganden om övergång
              till mer förnybar energi och när det gäller minskning av växthusgaser.
            </seg>
            <seg n="6e45da21">
              Vi driver också på för minskandet av de administrativa kostnaderna
              och att det ska vara bindande. Jag tror att varje statsråd som
              har suttit på något rådsmöte kan ge Ulf Holm flera exempel där
              vi faktiskt har drivit på ibland ensamma och ibland tillsammans
              med andra. Sverige ses inte som en lydig och tyst medlem, utan
              som en som är lite besvärlig ibland. Och så ska det naturligtvis
              vara.
            </seg>
            <seg n="232c9404">
              Däremot måste man agera strategiskt i de frågor som man inte
              omedelbart kan påverka på ett rådsmöte, nämligen fördragsändringar.
              Det är frågor som kräver lång förberedelse och ett alliansbyggande.
              Det är ju en mycket känslig fråga, som Ulf Holm vet. Jag tror
              att många av mina kolleger mycket väl känner till den här kampanjen,
              som jag har varit involverad i. De vet också vilket stort stöd
              den har.
            </seg>
            <seg n="f32ae558">
              Men för att man ska kunna driva detta framgångsrikt så att det
              inte bara blir symbolpolitik måste man ha stöd. I dag har vi inte
              det stödet, och därför finns det för tillfället inte möjlighet
              att driva detta.
            </seg>
          </u>
          <note n="0917bb19">
            Överläggningen var härmed avslutad.
          </note>
          <note n="8cce8d9f">
            9 § Svar på interpellation 2006/07:481 om bränderna i Rosengård
          </note>
          <note type="speaker" n="64976d9f">
            Anf. 62 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-c328e252d2b0c27d-0" n="863f0f1e">
            <seg n="7928df07">
              Fru talman! Luciano Astudillo har frågat statsministern vad han
              avser att vidta för konkreta åtgärder från den borgerliga regeringens
              sida för att bryta utanförskapet i storstädernas segregerade bostadsområden.
              Interpellationen har överlämnats till mig.
            </seg>
            <seg n="5f7239aa">
              Alliansen gick till val på att bryta utanförskapet genom arbete,
              utbildning och trygghet. Regeringen har inlett ett omfattande
              program för detta.
            </seg>
            <seg n="acf18858">
              Den övergripande inriktningen i regeringens samlade politik är
              att göra det mer lönsamt att arbeta, enklare att anställa och
              mer attraktivt att starta och driva företag. Att ha ett arbete
              är det första och största steget bort från utanförskap. Arbete
              ger egen försörjning, trygghet, makt över vardagen, social gemenskap,
              delaktighet och möjlighet till utveckling. Utan jobb ökar risken
              för ekonomiska, sociala och hälsomässiga problem. Boende i Rosengård,
              som Luciano Astudillo nämner i sin fråga, ser effekterna av massarbetslöshet
              och utanförskap bokstavligen inpå knuten. Möjligheten att bryta
              utanförskapet för boende i Rosengård och andra områden som präglas
              av arbetslöshet och utanförskap ökar med en politik som skapar
              tillväxt och arbetstillfällen.
            </seg>
            <seg n="76207da1">
              I vårpropositionen presenterade regeringen ett integrationspaket
              för att underlätta för fler att komma i arbete. Långtidsarbetslösa
              och socialbidragstagare erbjuds en jobb- och utvecklingsgaranti.
              Instegsjobb en subventionerad anställning som är kopplad till
              undervisning i svenska för invandrare införs. Extra stimulans
              ges till kommuner för varje nyanländ invandrare som kommer i arbete
              eller praktik eller får godkänt i sfi. Sänkta arbetsgivaravgifter,
              en särskild jobbgaranti och en satsning på lärlings- och yrkesutbildning
              erbjuds för unga. Ett reformpaket genomförs för att göra det enklare
              och mer lönsamt att starta och driva företag. Regeringen har redan
              tidigare infört nystartsjobb och sänkt skatterna för alla som
              arbetar. En tredjedel av hittills tillsatta nystartsjobb har gått
              till personer med invandrarbakgrund. Allt detta bidrar till att
              bryta utanförskapet på arbetsmarknaden.
            </seg>
            <seg n="442f47d9">
              För att bryta utanförskapet behöver vi också en skola som kan
              ge trygghet, arbetsro och kunskaper för alla elever också för
              dem som inte får så mycket stöd hemifrån och för dem som har det
              svårt med det svenska språket. Därför satsar regeringen mer än
              2 miljarder kronor på fortbildning av lärare åren 20072009. Vi
              har satsat 155 miljoner kronor för att förbättra skolsituationen
              för elever i segregerade områden. 10 miljoner kronor per år kommer
              att satsas för åtgärdsprogram mot mobbning i skolväsendet. Sammanlagt
              har regeringen ökat anslaget till utveckling i skolan med 760
              miljoner kronor för i år jämfört med året innan. Vi fortsätter
              arbetet och kommer att prioritera verktyg för att alla elever
              ska få det stöd de behöver för att lära sig läsa, räkna och skriva
              under de första skolåren. Det handlar till exempel om att utforma
              tydliga mål i läroplanen, införa nationella prov tidigare och
              att skapa en ny speciallärarutbildning. Myndigheten för skolutveckling
              ska ta fram en nationell strategi för utbildning av nyanlända
              elever i grundskolan och gymnasieskolan. Allt detta bidrar till
              att bryta utanförskapet i skolan.
            </seg>
            <seg n="67874df6">
              Det här var några av de konkreta insatser som regeringen genomför
              för att bryta utanförskapet. Till detta kan läggas att rättsväsendet
              har fått ökade resurser för att öka tryggheten också för dem som
              bor i utanförskapsområden. Introduktionssystemet för nyanlända
              invandrare ses över för att åstadkomma bättre incitament till
              snabb etablering på arbetsmarknaden. Diskrimineringslagstiftningen
              slås samman och en gemensam ombudsmannamyndighet skapas för att
              de som diskrimineras enkelt och effektivt ska kunna söka upprättelse.
              Allt detta bidrar till att bryta utanförskapet i hela samhället.
            </seg>
            <seg n="cacb40fc">
              Jag vill avsluta med att tacka Luciano Astudillo för att han
              uppmärksammar och visar uppskattning för statsministerns reaktioner
              avseende bränderna i Rosengård. Under den senaste tiden har jag
              själv fått tillfälle att träffa driftiga, framgångsrika och optimistiska
              människor som bor och trivs i Rosengård. Vi får inte låta deras
              röster försvinna i brandbruset, och deras vilja och förutsättningar
              att forma sin hembygd får inte kuvas. Där har både Luciano Astudillo
              och jag en uppgift.
            </seg>
          </u>
          <note type="speaker" n="ce2b70f4">
            Anf. 63 LUCIANO ASTUDILLO (s):
          </note>
          <u who="luciano_astudillo_040f39" xml:id="i-77eb6cd979225352-0" n="37667206">
            <seg n="4945d1c6">
              Fru talman! Jag tackar för svaret, men jag tycker ändå att det
              är lite synd att jag inte fick ta samtalet med Fredrik Reinfeldt,
              som var den jag riktade frågan till. Då hade jag till exempel
              frågat honom hur det kan komma sig att det finns fler i utanförskap
              nu än före valet. Det är ett problem som ni borde ta ansvar för.
              Fler finns i utanförskap nu än före valet trots att landet går
              som tåget och trots att fler jobb skapas. Det kanske inte var
              så enkelt att bryta utanförskapet som ni hävdade.
            </seg>
            <seg n="5307c66e">
              Jag skulle också ha frågat om de prioriteringar som regeringen
              gör. Man bestämmer sig för att sänka förmögenhetsskatten. Man
              bestämmer sig för att lägga om fastighetsskatten så att man gynnar
              de allra rikaste de som har de största villorna. Det gör man i
              stället för att satsa på de så kallade utanförskapsområdena, om
              jag får använda Folkpartiets retorik.
            </seg>
            <seg n="80402ec5">
              Det är en tydlig politisk prioritering som görs. Jobb är viktigt.
              Jobb är A, B och C det är allt. Jag skulle också ha ställt frågan
              om varför man rustar ned arbetsmarknadspolitiken och varför det
              som görs på arbetsmarknadens område framför allt handlar om att
              ge sig på den som är arbetslös. Regeringen försämrar a-kassan
              och ökar kraven på de arbetslösa samtidigt som man drar ned på
              allt det stöd som innebär arbetsmarknadsutbildningar, vuxenutbildningar,
              anställningsstöd och till och med starta-eget-bidrag. Sabuni vet
              att Ams och arbetsförmedlingen i dag har tagit timeout i arbetet
              för att stötta arbetslösa i att komma tillbaka till arbetsmarknaden.
            </seg>
            <seg n="b81d9a6d">
              De generella skattesubventioner som regeringen har slagit in
              på har kritiserats till och med inom forskningen. Ändå fortsätter
              ni på samma bana. Det är dyrt och ineffektivt, och det hjälper
              inte dem som står längst från arbetsmarknaden.
            </seg>
            <seg n="7cbd3791">
              I svaret finns väldigt lite om flyktingpolitiken och flyktingmottagningen
              och hur den är strukturerad. Det finns bara en mening. Jag förstår
              det, för regeringen vill inte göra något åt det här. Men jag som
              är från Malmö vet att det finns ett tydligt samband mellan detta
              och de problem som finns på Herrgården. Sabuni besökte min hemstad.
              Hon besökte Rosengård. Jag vet att hon satt instängd där på Tegelhuset
              och tog emot medborgare och tjänstemän från den stadsdelen.
            </seg>
            <seg n="38d5bcd2">
              Jag ska berätta lite om hur min stad, och inte minst Rosengård
              ser ut. Det finns villor, bostadsrätter och hyresrätter. Det bor
              20 000 invånare där. I stadsdelen Herrgården bor det 5 000 invånare
              i ett område som byggdes för 2 0003 000 invånare. Människor bor
              trångt, och då är inte de som bor i så kallat eget boende, de
              som väntar på uppehållstillstånd, inräknade. Det är klart att
              detta är svårt. Det område som det kommunala bostadsbolaget MKB
              har köpt är lika stort som två fotbollsplaner. Där bor 1 600 människor.
              800 barn ska dela på ett utrymme som är lika stort som två fotbollsplaner.
              Det finns en mening om flyktingmottagningen i svaret.
            </seg>
            <seg n="d9f8e74f">
              Till Södertälje kommer 25 irakier i veckan, och det finns fortfarande
              massor av kommuner i Sverige som säger: Nej, vi tar inte emot
              en enda flykting.
            </seg>
            <seg n="ebf07b9e">
              Det finns massor av borgerliga kommuner i Sverige som recenserat
              den politik som ni står för och sagt: Nej, vi kommer inte att
              öppna våra dörrar.
            </seg>
            <seg n="76914945">
              Detta är ett problem. I Herrgården har 13 procent av befolkningen
              bott i Sverige sedan den 1 januari förra året inte längre tid
              än så. 13 procent flyttar varje år från den stadsdelen.
            </seg>
            <seg n="890bf1e9">
              Flyktingpolitiken skapar problem, men det sägs väldigt lite om
              det här.
            </seg>
          </u>
          <note type="speaker" n="7dcaeda8">
            Anf. 64 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-c328e252d2b0c27d-1" n="863f0f1e">
            <seg n="3b010c3f">
              Fru talman! Jag vet inte var Luciano Astudillo har fått det ifrån
              att någon skulle säga att det är lätt att bryta utanförskapet.
              Jag tror att alla inser hur det ser ut och framför allt att det
              tilläts fördjupas under den tid som Luciano Astudillos parti,
              Socialdemokraterna, styrde detta land. De senaste åren, sedan
              början av 90-talet, har utanförskapet ökat. Folkpartiet ägnade
              sig åt en kartläggning under den förra mandatperioden för att
              visa hur stora problemen var medan statsråden stod här i kammaren
              och sade: Kuggarna tar i. Det blir bättre.
            </seg>
            <seg n="368e4abd">
              Utanförskapet ökade från 3 områden år 1990 till 157 år 2004.
              Det är verkligheten, Luciano Astudillo. Vi har aldrig påstått
              att det skulle vara enkelt att lösa utanförskapets problem, men
              vi inser att de inte löses med hjälp av projekten. Det är den
              generella politiken man ska satsa på.
            </seg>
            <seg n="ece31723">
              Du nämner fastighetsskatten och förmögenhetsskatten. Varför måste
              du ställa saker mot varandra? Vi har ett integrationspaket där
              vi satsar 3 miljarder kronor. Varför nämner du inte det? I mitt
              interpellationssvar nämner jag alla de åtgärder vi sätter in för
              att komma till rätta med utanförskapet. Vi satsar på företagande.
              Vi tar bort trösklarna för människorna som behöver komma in på
              arbetsmarknaden med hjälp av olika subventioner. Vi ser till att
              jobben kommer. Vi ser till att skolan fungerar och satsar miljoner
              och miljarder på skolan för att också de barn som går i skolor
              som präglas av utanförskap ska få den utbildning de har rätt till.
              Vi satsar på rättsväsendet. Polisen har fått mycket pengar. De
              har fått så mycket pengar att Åklagarmyndigheten i dag inte hinner
              med. Nu måste vi ha mer pengar till Åklagarmyndigheten. Om polisen
              gör sitt jobb och vi sedan inte har kapacitet på Åklagarmyndigheten
              gör det ju ingen nytta. Vi satsar på dessa saker som ska skapa
              trygghet också för de människor som befinner sig i utanförskap.
            </seg>
            <seg n="6718e8ed">
              Allt detta låter du bli att se därför att vi har tagit bort förmögenhetsskatten,
              vilket vi menar också kan få konsekvenser för oss andra. Om pengarna
              stannar kvar i landet kan man investera dem i de svenska företagen.
              Då kan man se till att fler jobb skapas och att fler människor
              kommer ut i arbete. Så kan man också se på den skattesänkningen.
            </seg>
            <seg n="49676c8b">
              Luciano har väldigt många frågor, men ger själv väldigt få svar
              på vad Socialdemokraterna vill göra i sitt budgetsvar. Jag kan
              konstatera att ni vill ha 7 500 platser i arbetsmarknadsutbildning.
              Det är jättebra. Jag ska inte förakta det, men nystartsjobben
              har faktiskt gett fler platser i riktiga jobb än de 7 500 platser
              som ni har i er budget. Om de här frågorna är viktiga, Luciano
              Astudillo och jag tror att de är viktiga för dig, för vi står
              här i kammaren ganska ofta tycker jag faktiskt att du ska övertyga
              ditt parti om att det också ska framkomma i budgeten att det är
              viktigt. Jag har lyckats göra det med min regering. Det här är
              viktigt. Därför har vi också ett integrationspaket. Hela regeringen
              inser att utanförskapet är en av de större utmaningar som vi har
              i vårt samhälle i dag. För att komma till rätta med det räcker
              det inte med 7 500 platser för arbetsmarknadsutbildningar, men
              det är också bra.
            </seg>
            <seg n="93327e59">
              Du säger att vi har tagit bort arbetsmarknadsutbildningar av
              olika slag. Två tredjedelar av dem finns kvar. Det viktigaste
              för oss är att människor, unga, invandrare och alla, ska komma
              ut på arbetsmarknaden. Det handlar om riktiga jobb, och det är
              därför vi gör så väldigt stora satsningar på det.
            </seg>
            <seg n="118c4be5">
              Vi lägger om hela organisationen för flyktingmottagningen. Vi
              ser till att schablonersättningen till kommunerna ökar. Vi ser
              till att organisationen kommer mer på regional nivå i stället
              för på riksnivå. Där tror jag faktiskt att vi kan skapa solidaritet
              kommuner emellan. Fler kommuner borde självfallet ta emot fler,
              men problemet för Malmö eller Södertälje är inte att för många
              människor vill söka sig till era kommuner. Problemet är att vi
              har haft en politik som inte har lyckats skapa jobb, och därmed
              har det blivit väldigt svårt för kommunerna i dag.
            </seg>
            <seg n="bba1ce67">
              Boendefrågan är faktiskt en kommunal fråga. Jag tycker att du
              ska gå till dina partikamrater i Malmö och fråga hur man ska göra
              för att medborgarna inte ska bo så trångt som i dag.
            </seg>
          </u>
          <note type="speaker" n="51927cfc">
            Anf. 65 LUCIANO ASTUDILLO (s):
          </note>
          <u who="luciano_astudillo_040f39" xml:id="i-a7477bf484d078f5-0" n="37667206" next="i-a4e9236092481a95-0">
            <seg n="4dd89dc6">
              Fru talman! Sabuni använder 1990 och 2003 i sin jämförelse. Då
              missar hon att däremellan satt det också en borgerlig regering
              som innebar massarbetslöshet i Sverige. Utanförskapet ökade framför
              allt i början av 90-talet och fram till mitten av 90-talet. Det
              är tidigare borgerliga regeringar som bär ansvaret för det, men
              det väljer Sabuni att mörka nu när hon för den här debatten.
            </seg>
            <seg n="70df84ca">
              Ni satsar mer på polisen men inte på det totala rättsväsendet.
              Där satsar ni mindre resurser än ni hade lovat. Det gör ni på
              område efter område. Ni har övergett arbetslinjen när det gäller
              arbetsmarknadspolitiken. När det gäller bostadssegregationen ger
              ni er på hyresrätten. Det finns mycket i den generella politiken
              som kommer att späda på detta. Och som lök på laxen ger ni mer
              till dem som redan har mycket och ger er på och attackerar dem
              som är utsatta, arbetslösa och lever i utanförskap. Fakta talar
              för sig själv. Utanförskapet har inte minskat utan tvärtom ökat.
            </seg>
            <seg n="f34d4c18">
              Jag är ändå tacksam att vi för debatten på det här sättet och
              inte såsom Sabuni gjorde efter att hon var i Rosengård. Då sade
              hon: Den nationella och lokala politiken har gjort sitt. Nu är
              det upp till föräldrarna. Det är föräldrarna som är det stora
              fiaskot här.
            </seg>
            <seg n="08311aef">
              Jag vill passa på att bemöta det lite här. Det finns en aning
              populism i det som jag retar mig på väldigt mycket. Jag ska ge
              en beskrivning av familjesituationerna på en av förskolorna i
              Herrgården.
            </seg>
            <seg n="34d84ecf">
              Det finns en flicka där familjen kommit som flyktingar från Irak
              för en månad sedan. Pappan är försvunnen i Irak.
            </seg>
            <seg n="57cd46a0">
              En flicka har sett mamman utsättas för mycket våld under hela
              sin uppväxt. Mamman behöver mycket stöd av personalen.
            </seg>
            <seg n="92a79944">
              Pappan till två flickor, syskon, har suttit häktad misstänkt
              för terrorism och har fotboja.
            </seg>
            <seg n="d7a08d59">
              Mamman till en flicka är psykiskt sjuk. Hon har varit det under
              hela sitt liv.
            </seg>
            <seg n="645759f0">
              En pojke har levt gömd i Sverige med sin familj. Det är oklart
              hur länge. Mamman har panikångest som förmodligen har uppstått
              under den gömda tiden.
            </seg>
            <seg n="43d42a11">
              En pojke kommer från Palestina. Pappan blev skjuten när pojken
              var fyra månader. Detta är fortfarande ett trauma för hela familjen
              som får psykologhjälp.
            </seg>
            <seg n="406ecadc">
              Mamman till en pojke våldtogs som ung tonåring. Hon pratade inte
              under många år och har inte kunnat tillgodose pojkens spädbarnsbehov.
              Pojken har också varit tyst och har nyligen börjat prata lite.
            </seg>
            <seg n="ba15af6a">
              Detta är det som personalen känner till om familjerna till 11
              av 20 barn på en avdelning. Detta är social misär. Så går Sabuni
              hem från Rosengård, tillbaka till sitt hem på Östermalm, och säger
              att det är upp till dem att börja ta lite mer ansvar. Det är inget
              nytt under solen, för överheten och högerns parti i Sverige har
              alltid gett sig på människor på det här sättet. Det är bara att
              ta sig i kragen, klippa sig och ta ett jobb. Det är ett sådant
              förakt för hur människor har det. Dessutom ger ni mer till dem
              som har mycket och rycker undan det stöd som politiken ändå innebär
              för den här typen av människor och många andra.
            </seg>
            <seg n="309d7190">
              Jag kunde ha gått igenom familjesituationen för alla de barn
              som är lite äldre än de här på förskolan. Du borde skämmas!
            </seg>
          </u>
          <note n="a3822637">
            Anf. 66 TREDJE VICE TALMANNEN:
          </note>
          <u who="luciano_astudillo_040f39" xml:id="i-a4e9236092481a95-0" n="37667206" prev="i-a7477bf484d078f5-0">
            <seg n="a85b439e">
              Jag vill be Luciano Astudillo hålla en annan nivå i debatten.
            </seg>
          </u>
          <note type="speaker" n="91107edf">
            Anf. 67 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-c328e252d2b0c27d-2" n="863f0f1e">
            <seg n="f21a4192">
              Fru talman! Luciano Astudillo behöver inte beskriva för mig hur
              det ser ut i vårt land. Jag var en av dem som ägnade förra mandatperioden
              åt att beskriva för din regering hur det såg ut, och jag upprepar
              igen: Dåvarande statsrådet Jens Orback stod här i talarstolen
              och sade att kuggarna tar i och att det blir bättre. Men det blev
              inte bättre.
            </seg>
            <seg n="28b37152">
              Jag säger inte att vi inte tar ansvar för det som hände i början
              av 90-talet, men det var tre år vi hade på oss då. Socialdemokraterna
              har haft tolv år på sig, och utanförskapet har fördjupats. Vi
              kanske alla har del i detta, men man får ju ta ansvar för den
              tid man har varit ansvarig för att förbättra situationen i vårt
              land.
            </seg>
            <seg n="d264207e">
              Har man inte så mycket att kritisera så måste man kanske fabricera
              en historia. Jag har aldrig sagt att politiken har gjort sitt,
              därför att politiken kan aldrig och kommer aldrig att ha gjort
              sitt. Politiken är ju en ständigt pågående process. Hela tiden
              dyker det upp nya problem i samhället. Den dagen politiken har
              gjort sitt, ja, då behövs inte den här kammaren, och då behövs
              ingen regering. Så kan det självklart inte vara.
            </seg>
            <seg n="edbb83bf">
              Det jag uttryckte var att vi gör vad vi kan på nationell nivå,
              och mer kommer att behöva göras. Man gör också vad man kan på
              lokal nivå. De samverkansgrupper som jobbar i Rosengård har faktiskt
              lyckats rätt så bra. Man kan se att trenden har brutits när det
              gäller sysselsättningen och arbetslösheten. Man kan se att tryggheten
              ökar. Jag pratade dessutom med barn i Rosengård som också upplevde
              det här: Det är inte så illa i den stadsdelen som det framställs
              i medierna. Det finns stora problem, men det blir bättre. Det
              är det jag vill uppmuntra, och det är därför jag åkte ned dit:
              för att uppmuntra detta.
            </seg>
            <seg n="c3ef925c">
              Så Luciano, lägg inte ord i min mun. Det finns stora problem
              som vi måste komma till rätta med, men jag upprepar återigen:
              Föräldrar har faktiskt också ett ansvar. Det populistiska, det
              är att säga att samhället ska fixa allt. Det är ju en standardfras
              från många politiker, framför allt på din sida. Samhället ska
              fixa allt. Ja, samhället har ett ansvar. Men om inte vi som enskilda
              personer tar ansvar för våra barn och för våra medmänniskor så
              kommer det aldrig att gå, för vem är samhället om inte vi?
            </seg>
            <seg n="37193a25">
              Föräldrar är en del av samhället, och det är orimligt att barn
              är ute vid elvatolv-tiden på kvällarna. Det är orimligt. Är man
              det, då hittar man på saker. Det handlar inte bara om Rosengård.
              Det kan också hända på Östermalm om tio- till tolvåringar är ute
              på natten. Det har ingenting med de här svårigheterna att göra.
              Det är bara så att föräldrar har ansvar för att ta reda på vad
              deras barn gör och se till att de vet var barnen finns.
            </seg>
            <seg n="148cee7f">
              Du talar om ett ökat utanförskap. Vi kan ju se att arbetslösheten
              minskar. Det rapporteras på nyheterna om att arbetslösheten minskar.
              Senast i går, eller om det var i förrgår, sade man att arbetslösheten
              aldrig har varit så låg bland unga som i dag. Visst, utanförskapet
              kanske har fördjupats på andra områden jag vet inte exakt vad
              det är för artikel du refererar till men fler har kommit ut i
              arbete, det skapas fler jobb och vi tampas i dag med problemet
              med hur vi ska lyckas matcha och hinna matcha de arbetslösa med
              de arbetsmöjligheter som finns. Där ska vi lägga krutet.
            </seg>
            <seg n="47b5c6af">
              Men Luciano Astudillo, kom inte och påstå att utanförskapet ökat
              i Rosengård på de sex månader som har gått sedan vi tog makten.
              Så är det inte.
            </seg>
          </u>
          <note type="speaker" n="94d35a59">
            Anf. 68 LUCIANO ASTUDILLO (s):
          </note>
          <u who="luciano_astudillo_040f39" xml:id="i-77eb6cd979225352-1" n="37667206">
            <seg n="25045827">
              Fru talman! Jag vill först kort kommentera kuggarna som tog i.
              Nej, det gjorde de inte. Vi ska vara självkritiska. Socialdemokratin
              gjorde inte tillräckligt för att bryta segregationen och klara
              integrationen.
            </seg>
            <seg n="326416f7">
              En annan av de fabuleringar som Sabuni har ägnat sig åt gäller
              att människor passivt sitter hemma och lyfter bidrag. Jag passade
              på att mejla till en chef med ansvar för arbete och utbildning,
              som berättade hur det går till när man söker försörjningsstöd
              i Rosengård. Det är klart: Har man varit instängd på Tegelhuset
              under hela sitt besök och inte har åkt runt och besökt människorna
              och verksamheterna så kan det vara så att man har fått en ganska
              skev bild med sig därifrån.
            </seg>
            <seg n="9070055b">
              Det är så att alla som söker försörjningsstöd ska skrivas in
              inom 48 timmar i arbete eller utbildning. Där får alla som söker
              försörjningsstöd en individuell plan som leder till självförsörjning
              genom arbete, studier eller andra insatser. Det är en handlingsplan
              som alla som söker försörjningsstöd får. Det finns ett krav på
              motprestation. Man följer upp detta, och de som inte lever upp
              till handlingsplanen får sitt försörjningsstöd indraget. Så går
              det till i Rosengård. Människor lyfter inte passivt bidrag.
            </seg>
            <seg n="89e870ca">
              Chefen skriver också att det här behövs extra stöd med arbetsinriktad
              vuxenutbildning på mycket grundläggande nivå. Ja, det är så. Just
              i Herrgården, till exempel, är nästan hälften av befolkningen
              väldigt lågutbildad. Men där rycker ni undan stödet.
            </seg>
            <seg n="bebf289f">
              Det är ju den totala politiken. Ni prioriterar att vidga klyftorna
              och att ge mer till dem som har mycket. Ni ger er på de arbetslösa,
              totalt sett, och drar undan stödet för dem, och ni gör ingenting
              åt flyktingpolitiken. Era borgerliga kommunala företrädare säger
              att de inte kommer att ta emot fler, och då vidgas problemet än
              mer i en stadsdel som Herrgården och i en kommun som Malmö. Det
              bär ni ansvaret för. Vi tar ansvaret för det gamla.
            </seg>
          </u>
          <note type="speaker" n="d6a47963">
            Anf. 69 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_a7746a" xml:id="i-c328e252d2b0c27d-3" n="863f0f1e">
            <seg n="fea9d896">
              Fru talman! Den här regeringen kommer att fortsätta på den inslagna
              banan. Vi inser att det är arbete, trygghet och utbildning som
              är det som lägger grunden för att bryta utanförskapet. Framför
              allt är utbildning extremt viktigt för att barn inte ska ärva
              det utanförskap som deras föräldrar befinner sig i. Kampen mot
              diskriminering är också viktig i detta arbete.
            </seg>
            <seg n="71870d4a">
              Jag hann, Luciano, träffa väldigt många människor på de få timmar
              som jag var i Rosengård, och jag ska säga att det är deras berättelser
              som jag försökte förmedla till dig i denna kammare. De sade uttryckligen
              till mig: Vi har ingenting att göra! Skaffa jobb åt oss!
            </seg>
            <seg n="a99c64e6">
              Visst, vi ser med politikens hjälp till att ge förutsättningar
              för att fler jobb ska skapas, men däremellan, mellan jobb och
              passivitet, måste det finnas någonting annat. De sade själva:
              Vi har ingenting att göra!
            </seg>
            <seg n="55c5574c">
              De berättade själva om hur man vänder på dygnet och att det är
              så hög aktivitet på nätterna, aktivitet som också barnen medverkar
              i så att barnen är trötta på dagen. Det är inte jag som berättar
              det här. De berättade det för mig. Jag återberättar bara deras
              berättelse.
            </seg>
            <seg n="9ee9724f">
              Det är ju jättebra om alla vuxna som kan och vill jobba också
              kommer in i det som du kallar motprestation för försörjning. Det
              är jättebra. Då har vi en perfekt modell att kopiera för hela
              nationen. Det är precis det som det handlar om. En del är inte
              anställningsbara och kommer inte att komma ut på arbetsmarknaden
              om de inte ges just det stöd som vi talar om. Om det fungerar
              så i Rosengård lovar jag dig att jag ska studera den modellen.
              Det är precis det vi behöver i hela landet.
            </seg>
          </u>
          <note n="0917bb19">
            Överläggningen var härmed avslutad.
          </note>
          <note n="daad2ba5">
            10 § Svar på interpellation 2006/07:465 om Nuclear Suppliers
            Group
          </note>
          <note type="speaker" n="9c61eac2">
            Anf. 70 Statsrådet STEN TOLGFORS (m):
          </note>
          <u who="sten_tolgfors_b0487c" xml:id="i-83278d6418be3efa-0" n="da24343a">
            <seg n="6e636c08">
              Fru talman! Med hänvisning till USA:s och Indiens överenskommelse
              om överföring av civil kärnenergiteknik har Veronica Palm frågat
              utrikesministern vilka åtgärder han tänker vidta för att Sveriges
              hållning under mötet med den multilaterala exportkontrollregimen
              Nuclear Suppliers Group, NSG, den 1620 april 2007 ska följa den
              svenska traditionen av arbete för nedrustning och för att upprätthålla
              NPT-avtalet. Arbetet inom regeringen är så fördelat att det är
              jag som ska svara på interpellationen.
            </seg>
            <seg n="3219e85b">
              Jag vill inledningsvis framhålla att frågan om civilt kärntekniskt
              samarbete med Indien fortsatt är under övervägande i NSG. Något
              beslut i ärendet är inte aktuellt för närvarande, men kan bli
              det under andra halvåret 2007.
            </seg>
            <seg n="c7f0f307">
              Bakgrunden till frågan är det gemensamma uttalande som USA:s
              president George Bush och Indiens premiärminister Manmohan Singh
              gjorde den 18 juli 2005. Från amerikansk sida framhölls då att
              man var beredd att uppta fullt samarbete med Indien på det civila
              kärntekniska området om Indien separerade sina militära och civila
              kärntekniska program och ställde de civila anläggningarna under
              IAEA:s kontroll.
            </seg>
            <seg n="661faa2b">
              Indien, å sin sida, gjorde vissa åtaganden med anknytning till
              landets kärnvapenkapacitet och icke-spridning av produkter som
              skulle kunna missbrukas för kärnvapen och missiler. Bland annat
              åtog man sig att upprätthålla Indiens ensidiga moratorium för
              kärnsprängningar, att tillsammans med USA verka för ett internationellt
              avtal om förbud mot produktion av klyvbart material för vapenändamål,
              att ingå ett tilläggsprotokoll till kontrollavtalet med IAEA samt
              att stärka landets exportkontrollsystem och ansluta sig till NSG:s
              och missilteknologikontrollregimen MTCR:s riktlinjer för exportkontroll.
            </seg>
            <seg n="802f19dc">
              I mars 2006 framlade Indien också en plan för separering av landets
              militära och civila kärntekniska anläggningar. Enligt denna kommer
              Indien att ställa 14 av de 22 kärnkraftsreaktorer som för närvarande
              finns eller är under konstruktion i landet under IAEA:s kontroll.
            </seg>
            <seg n="56e8629e">
              Det återstår ännu för USA och Indien att slutföra arbetet på
              ett bilateralt avtal om civilt kärntekniskt samarbete och för
              Indien att framförhandla ett avtal med IAEA om kontroll av landets
              civila kärntekniska anläggningar.
            </seg>
            <seg n="e36093db">
              För att det amerikansk-indiska initiativet om civilt kärntekniskt
              samarbete ska kunna genomföras erfordras att ett särskilt undantag
              görs för Indien från det gällande villkoret för leverans i såväl
              den amerikanska lagstiftningen som i NSG:s riktlinjer för exportkontroll
              att samtliga kärntekniska anläggningar i ett land som mottar nukleärt
              material och utrustning ska stå under IAEA:s kontroll. Inom ramen
              för NPT finns också ett sådant villkor för leverans sedan 1995.
              I USA har kongressen genom The Hyde Act givit sitt medgivande
              till ett specifikt undantag för Indien. Kongressen har dock uppställt
              vissa villkor, bland annat att samarbetet ska upphöra om Indien
              provspränger.
            </seg>
            <seg n="29eb783c">
              Ett beslut i NSG i denna fråga förutsätter att dess medlemsländer
              även kunnat granska det bilaterala amerikansk-indiska avtalet
              om civilt kärntekniskt samarbete och Indiens kontrollavtal med
              IAEA. Det är för närvarande oklart när arbetet på dessa avtal
              kommer att vara slutfört. Det senast genomförda mötet i NSG den
              1620 april inriktades närmast på information om läget i arbetet
              på båda dessa områden och om den lag om civilt kärntekniskt samarbete
              med Indien, The Hyde Act, som USA:s kongress antog i december
              2006.
            </seg>
            <seg n="8b739ef4">
              Frågan om civilt kärntekniskt samarbete med Indien är komplex.
              Indien har behov av energi för sin snabbt växande ekonomi, inklusive
              för fattigdomsbekämpningen. Förtroendet för den globala icke-spridningsregimen
              på kärnvapenområdet och denna regims integritet måste upprätthållas.
              Vidare måste det kontrollsystem för överföringar av kärntekniskt
              material och utrustning som finns genom NSG förbli starkt. Indien
              har i ett icke-spridningsperspektiv uppträtt ansvarfullt mot andra
              länder. Därför har vi också ett starkt intresse av att knyta Indien
              närmare till det internationella icke-spridningsarbetet. Varje
              steg som Indien tar i denna riktning är bra. Det är därför välkommet
              att en större del av landets kärnkraftsreaktorer avses läggas
              under IAEA:s kontroll och att Indien förbundit sig att tillsammans
              med USA verka för ett internationellt avtal om förbud mot produktion
              av klyvbart material för vapenändamål. Indien har också åtagit
              sig att ansluta sig till NSG:s och MTCR:s riktlinjer för nationell
              exportkontroll.
            </seg>
            <seg n="2c3f908c">
              I avvaktan på att alla relevanta element kommit på NSG:s bord
              överväger regeringen fortsatt denna fråga, bland annat i kontakter
              med andra medlemsländer i NSG.
            </seg>
          </u>
          <note type="speaker" n="ed638a6f">
            Anf. 71 VERONICA PALM (s):
          </note>
          <u who="veronica_palm_ed0547" xml:id="i-31fd722a10427dd1-0" n="2d92ef6d">
            <seg n="d2730808">
              Fru talman! Jag vill börja med att tacka för svaret.
            </seg>
            <seg n="50179e9f">
              Den diskussion vi för här i dag är väldigt viktig. Jag, precis
              som statsrådet, är uppväxt under en tid när vi tydligt upplevde
              kärnvapenhotet. Jag fick lära mig att vi i Sverige levde i en
              värld mitt emellan två supermakter med två dumma farbröder som
              hade var sin knapp som de när som helst kunde trycka på och hela
              jorden kunde då sprängas i bitar flera gånger om. Det var min
              barndom, och den har format mitt engagemang för fredsfrågor.
            </seg>
            <seg n="e9e766c4">
              I dag ser världen annorlunda ut, och man kan luras att tro att
              kärnvapenhotet är mindre för att vi inte längre har bilden av
              de två elaka farbröderna med var sin röda knapp som de när som
              helst kunde trycka på. Sanningen är att kärnvapenhotet i dag är
              större än någonsin tidigare. Sanningen är också att det i dag
              finns fler knappar och fler fingrar som närmar sig avtryckarknapparna.
            </seg>
            <seg n="c00c3a51">
              Man kan välja att göra diskussionen om Nuclear Suppliers Group
              och NPT-avtalet till en teknisk, handelspolitisk fråga. Det gör
              det enklare att diskutera den. Jag skulle dock vilja välja att
              snarare göra den till en fråga om fred och säkerhetspolitik. Det
              är ju det som världen påverkas av, alltså av en förändring i NPT-avtalet
              och det resultat om det nu blir något sådant som Nuclear Suppliers
              Group kommer fram till.
            </seg>
            <seg n="4bdd17b3">
              NPT-avtalet består av två delar. Den ena delen gäller nedrustning,
              att de fem erkända kärnvapenmakterna som av en slump också råkar
              vara de fem permanenta medlemmarna i FN:s säkerhetsråd förbinder
              sig att avveckla kärnvapen. Det gör de inte. Den andra delen innebär
              att de förbinder sig att inte sprida kunskapen vidare till andra
              och att kärnvapenhotet därmed blir mindre i hela världen.
            </seg>
            <seg n="5249646b">
              Det som nu skett är, precis som statsrådet redovisade, att USA
              och Indien har ett pågående arbete som innebär att man utanför
              NPT-avtalet ska kunna exportera kärnteknologi till Indien. Indien
              är alltså inte en del av icke-spridnings- och nedrustningsfördraget.
              Det är ett skört fördrag, och det har redan kritiserats. Det står
              på ruinens brant. Jag tillhör dock dem som tror att det trots
              allt går att rädda. Det är det enda reglemente vi har på internationell
              nivå när det gäller att på något sätt hålla kärnvapnen reglerade
              och i gemensamma händer. Att då tillåta att Indien, utan att skriva
              på NPT-avtalet, får del av teknologin är att fullständigt erodera
              avtalet.
            </seg>
            <seg n="bf8d8c7f">
              Carl Bildt säger att det är bättre att delvis ha med Indien än
              att inte ha dem med alls. Det frågan i dag gäller är att vi har
              en kontrollstation, nämligen den Nuclear Suppliers Group som Sverige
              är medlem av och där det pågår diskussioner. Min konkreta fråga
              till Sten Tolgfors är därför: Vad gör Sverige som medlem av Nuclear
              Suppliers Group för att upprätthålla NPT-avtalet och se till att
              det inte eroderas genom att låta Indien ta del av teknologin utanför
              avtalets ram?
            </seg>
          </u>
          <note type="speaker" n="92f5adcc">
            Anf. 72 Statsrådet STEN TOLGFORS (m):
          </note>
          <u who="sten_tolgfors_b0487c" xml:id="i-83278d6418be3efa-1" n="da24343a">
            <seg n="563f261c">
              Fru talman! Till att börja med vill jag säga att jag instämmer
              i mycket av den beskrivning av risken för kärnvapenspridning som
              interpellanten ger uttryck för. Risken för kärnvapenanvändning
              är inte på något sätt borta i vår tid. Därför måste icke-spridningsfrågorna
              även fortsättningsvis vara centrala för Sverige. I det här sammanhanget
              är det viktigt att notera att Indien agerar ansvarsfullt i ett
              icke-spridningsperspektiv.
            </seg>
            <seg n="ab0b6188">
              Jag oroas lite grann av Veronica Palms interpellation såtillvida
              att den lätt kan tolkas som att Socialdemokraterna på förhand
              är emot Indien i NSG. Är det så vi ska uppfatta interpellationen?
              Utan att veta villkoren, utan att veta hur avtalen kommer att
              se ut, säger man nej. Även om världen går framåt så ska Sverige
              ändå gå emot. Vad vinns i så fall på att hålla Indien utanför
              IAEA:s kontroll? Om vi nu har möjlighet att flytta in drygt hälften
              av Indiens kärnverksamhet under IAEA:s kontroll, vad vinns då
              på att avstå? Är inte varje kärnanläggning som vi flyttar in under
              IAEA:s kontroll en framgång också för Socialdemokraterna?
            </seg>
            <seg n="046a6374">
              I den bästa av världar skulle naturligtvis samtliga reaktorer
              komma in där, men den möjligheten står nu inte till buds. Ska
              vi då på förhand bestämma att det bästa ska bli det godas fiende?
              Alla var vi, och är, negativa till Indiens provsprängning jag
              tror att det var 1998 och till deras kärnvapenprogram. Nu vet
              vi att landet har kärnvapen. Då är det om möjligt ännu viktare
              att inleda ett närmande av Indien till IAEA och arbetet att hindra
              spridningen av kärnvapen.
            </seg>
            <seg n="d4b2cea2">
              Kärnvapen får inte spridas till fler länder i världen. Som jag
              inledde med att säga har Indien i detta avseende agerat ansvarsfullt.
              Indien har i dag kärnvapen och var inte med i NPT. Varje steg
              som tas och som närmar Indien till IAEA och ökad internationell
              insyn är därför bra. Om detta blir verklighet är det, som interpellanten
              noterar, ett undantag men ett undantag med två särskilda råmärken.
              Det krävs två tillkommande avtal.
            </seg>
            <seg n="793da578">
              Det möte som det i interpellationen varnas för har redan ägt
              rum, och det blev inte som Veronica Palm förutspådde. Inget beslut
              fattades i april. Tvärtom lär innehållet i frågan inte klarna
              förrän till sommaren och frågan inte avgöras förrän tidigast kanske
              i höst, i annat fall nästa år, enligt nuvarande bedömning. De
              två grundkomponenterna återstår innan det är möjligt att veta
              vad vi har att ta ställning till.
            </seg>
            <seg n="95795d9d">
              Indien måste fullgöra sitt avtal med USA, och Indien måste fullborda
              sitt avtal med IAEA. När detta är gjort vet vi vad avtalen innehåller
              och vad vi ska förhålla oss till. Det vet vi alltså inte än.
            </seg>
            <seg n="90a17bb2">
              Däremot har jag noterat att den amerikanska kongressen har haft
              synpunkter i den så kallade Hyde Act, som också har undertecknats
              av presidenten. Den amerikanska lagstiftningen har uppställt villkor
              för samarbetet på det civila kärntekniska området. Ett sådant
              samarbete ska enligt detta upphöra om Indien provspränger, uppsäger
              eller bryter mot kontrollavtalet med IAEA. Vidare ska kärnteknisk
              export till landet upphöra om Indien medvetet genomför överföringar
              i strid med NSG:s eller MTCR:s riktlinjer för exportkontroll.
            </seg>
            <seg n="94de934c">
              Vi vet inte hur detta kommer att se ut i slutändan. Vi vet inte
              hur de båda nödvändiga avtalen ser ut. I avvaktan på att alla
              dessa element kommer fram på bordet kommer regeringen att fortsätta
              att överväga frågan och diskutera med andra länder. Det som oroar
              mig är att det verkar på Veronica Palm som att hon och Socialdemokraterna
              på förhand, utan att ha denna information, är beredda att avfärda
              något som skulle föra in en stor del av Indiens kärnkraft under
              IAEA-kontroll.
            </seg>
          </u>
          <note type="speaker" n="5f417053">
            Anf. 73 VERONICA PALM (s):
          </note>
          <u who="veronica_palm_ed0547" xml:id="i-31fd722a10427dd1-1" n="2d92ef6d">
            <seg n="8b035e68">
              Fru talman! Jag säger inte att detta är en enkel fråga. Det är
              det absolut inte. Precis som Sten Tolgfors säger vet vi att det
              finns kärnvapen i Indien och att landet står utanför det enda
              avtal och den enda internationella reglering vi har på området.
            </seg>
            <seg n="000fde47">
              Men det gör inte frågan mindre viktig. Jag vill repetera det
              som Carl Bildt har sagt. Vi socialdemokrater har försökt att väcka
              frågan vid ett flertal tillfällen, bland annat vid den utrikespolitiska
              debatten den 14 februari i kammaren. Carl Bildt sade att det måste
              vara bättre att Indien delvis är med i en reglering än att inte
              vara med alls. Det är samma sak som statsrådet Tolgfors i dag
              upprepar.
            </seg>
            <seg n="c0824381">
              Jag är inte säker på var diskussionen kommer att landa. Vi kommer
              säkert att återkomma till det. Det jag är säker på är att om vi
              redan nu utan att se avtalen och utan att ha kommit fram till
              ett resultat säger att det är okej att vara med delvis, att det
              är okej att inneha kärnkraft och kärnvapen utan att ingå i det
              regelverk som har satts upp internationellt, få möjlighet att
              exportera och möjlighet att ta del av mer kärnteknik, utan att
              skriva under NPT-avtalet och utan att bli en NPT-stat som förbinder
              sig att ägna sig åt icke-spridning och nedrustning, måste vi ställa
              oss frågan vad avtalet är värt. Vi båda vet att den senaste översynskonferensen
              slutade med att man inte ens en gång kom överens om hur agendan
              skulle se ut.
            </seg>
            <seg n="c9ba02a3">
              NPT-avtalet är skört. Världsfreden är skör. Det finns fler fingrar
              och fler avtryckare. Kärnvapenhotet är större än någonsin. Jag
              har svårt att se hur världssamfundet ska kunna motivera någon
              annan stat att skriva under och ansluta sig till NPT-avtalet när
              Indien tillåts stå utanför.
            </seg>
            <seg n="aba5f146">
              Det är klart att det blir många regleringar som en förutsättning
              för att ta del av tekniken, precis som Tolgfors redogjorde för
              i sitt svar. Men det är inte lika fullt reglerat som att vara
              en NPT-stat, det vill säga att gå in under hela paraplyet av det
              icke-spridnings- och nedrustningsfördrag som vi gemensamt har
              satt upp.
            </seg>
            <seg n="4a25d642">
              Jag förstår inriktningen, men tror Tolgfors att det här kommer
              att leda till att vi ser ett avhopp av NPT-stater? Kommer vi någonsin
              att se att någon ny stat ansluter sig efter det att en stor och
              stark spelare kan tillgodogöra sig tekniken utan att skriva under
              och ta del av de globala överenskommelser som finns i icke-spridningsfördraget?
            </seg>
          </u>
          <note type="speaker" n="ffa88bd8">
            Anf. 74 Statsrådet STEN TOLGFORS (m):
          </note>
          <u who="sten_tolgfors_b0487c" xml:id="i-83278d6418be3efa-2" n="da24343a">
            <seg n="5f36b784">
              Fru talman! Det är bra att Veronica Palm i sitt andra inlägg
              slog fast en annan ton än den i interpellationen. Hon tar inte
              längre på förhand avstånd från hur det här kan komma att landa.
              Hon inser att vi måste först se innehållet i Indiens avtal med
              USA och i Indiens avtal med IAEA. Hon ser nu komplexiteten. Vi
              verkar vara överens om att vi först bör se på vad avtalen kommer
              att innehålla och därefter förhålla oss till dem.
            </seg>
            <seg n="3544c939">
              Självklart, Veronica Palm, är det bästa alltid bättre än det
              som är bra, men det är inte alltid den valmöjligheten står till
              buds. Jag menar att det är ett steg framåt om vi kan föra in drygt
              hälften av Indiens kärnreaktorer under IAEA-kontroll jämfört med
              dagens situation med ingen. Det är ett steg i rätt riktning.
            </seg>
            <seg n="17c4a98b">
              Låt mig betona att för att ett beslut ska aktualiseras i NSG
              krävs att NSG:s medlemmar kan granska det bilaterala indiska avtalet
              om civilt kärntekniskt samarbete och Indiens kontrollavtal med
              IAEA. Dessförinnan måste också IAEA:s styrelse ha godkänt kontrollavtalet.
            </seg>
            <seg n="4a31eaba">
              Som jag har förstått det förhandlar USA och Indien alltjämt om
              det bilaterala avtalet. Indien har dessutom endast haft preliminära
              kontakter med IAEA om detta kontrollavtal. Det går alltså inte
              att för ögonblicket precisera när arbetet med de båda avtalen
              kommer att vara slutfört. Det är först därefter som vi har möjlighet
              att ta ställning.
            </seg>
            <seg n="9145e1e9">
              Bakgrunden är att i juli 2005 gjordes ett gemensamt amerikansk-indiskt
              uttalande om saken. I detta gjorde premiärminister Singh en rad
              utfästelser. Man skulle identifiera och separera landets civila
              och militära kärntekniska anläggningar. Man skulle deklarera civila
              anläggningar till IAEA. Man skulle besluta om att frivilligt underställa
              de civila anläggningarna IAEA-kontroll. Man skulle ingå ett tilläggsprotokoll
              till kontrollavtalet med IAEA. Man skulle fortsätta med Indiens
              unilaterala moratorium för provsprängningar. Man åtog sig att
              arbeta tillsammans med USA för ett multilateralt avtal om förbud
              mot produktion av klyvbart material för vapenändamål. Man åtog
              sig där att avstå från överföringar av utrustning för anrikning
              och upparbetning av klyvbart material till stater som i dag inte
              har sådana utrustningar och understödja internationella ansträngningar
              för att begränsa spridningen av sådant material. Man gjorde också
              åtaganden om en allomfattande exportkontrollagstiftning samt harmonisering
              och anslutning till missilteknologikontrollregimen MTCR:s och
              NSG:s riktlinjer.
            </seg>
            <seg n="806cb059">
              Detta håller nu på om att omsättas dels i det bilaterala avtalet
              med USA, dels i avtalet mellan Indien och IAEA. Efter det blir
              det en fråga för NSG-länderna att förhålla sig till när fakta
              finns på bordet.
            </seg>
            <seg n="34d70105">
              Fru talman! Låt mig summera. Det är på grund av att avtalen som
              vi har att förhålla oss till ännu inte finns som jag välkomnar
              att Veronica Palm i sitt inlägg sände en lite annan signal än
              hon gjorde i interpellationen. Hon säger inte att vi på förhand
              ska ta avstånd, ställa oss vid sidan av, när vi har möjlighet
              att vara med och se till att vi för in mer än hälften av Indiens
              reaktorer under internationell IAEA-kontroll. Det måste med varje
              rimligt mått mätt vara ett steg framåt att fler i stället för
              färre reaktorer finns under IAEA-kontroll.
            </seg>
          </u>
          <note type="speaker" n="f2ee33d6">
            Anf. 75 VERONICA PALM (s):
          </note>
          <u who="veronica_palm_ed0547" xml:id="i-31fd722a10427dd1-2" n="2d92ef6d">
            <seg n="952c0003">
              Fru talman! Jag vill använda mitt avslutande inlägg till att
              tydliggöra den socialdemokratiska hållningen. Vårt huvudmål när
              det gäller det här området är naturligtvis jag förutsätter att
              det är hela kammarens huvudmål att verka för icke-spridning och
              nedrustning av kärnvapen. Det är prioritet ett. De medel vi ser
              i dag är att stärka och värna NPT-avtalet. Det gör vi inte genom
              att gå vid sidan av med ett bilateralt avtal med Indien. Det eroderar
              avtalet.
            </seg>
            <seg n="7533d97f">
              Precis som Tolgfors säger är det här inte en enkel fråga. Socialdemokraternas
              ingång i diskussionen har varit att vi vill veta, föra en öppen
              debatt och föra ett samtal med regeringen. Vi vill att svenska
              folket ska delta i samtal om vad den svenska hållningen ska vara
              när man sitter runt bordet vid kontrollstationen.
            </seg>
            <seg n="d42d9c07">
              Jag vill fortsätta att vara stolt över en svensk nedrustningstradition.
              Det ska inte vara fråga om ett smygande in i något som vi egentligen
              inte tycker om men som vi kanske måste acceptera för att det är
              den enda möjligheten. Det ska inte vara fråga om att smyga in.
            </seg>
            <seg n="a231d619">
              Därför gläder det mig att vi har den här debatten i dag. Jag
              tycker att det har varit en viktig debatt. Enligt Tolgfors har
              vi åtminstone ett halvår på oss att fortsätta den här debatten
              innan man återkommer, och jag förutsätter att regeringen då har
              en öppnare hållning till vad den svenska ståndpunkten ska vara.
            </seg>
            <seg n="5e0214ae">
              Det sägs i interpellationssvaret att regeringen har kontakter
              med andra NSG-länder, så uppenbarligen förs det en diskussion,
              men inte i den här kammaren och inte ute i det svenska samhället.
            </seg>
            <seg n="a39b1727">
              Min sista fråga till Tolgfors är: Hur kommer regeringen att arbeta
              för att vi ska ha en öppen debatt om den svenska hållningen när
              det gäller nedrustning och det NSG-möte som kommer, när det nu
              kommer?
            </seg>
          </u>
          <note type="speaker" n="7fd714e1">
            Anf. 76 Statsrådet STEN TOLGFORS (m):
          </note>
          <u who="sten_tolgfors_b0487c" xml:id="i-83278d6418be3efa-3" n="da24343a">
            <seg n="cab2ea2d">
              Fru talman! Jag vill hävda att det är svårt att vara öppnare
              än att stå här i riksdagen och diskutera frågan, i en debatt som
              protokollförs och sänds ut via hemsidor och annat. Jag tycker
              att det var utmärkt att Veronica Palm tog detta initiativ med
              en interpellation. Öppenheten kommer ju redan via denna diskussion.
            </seg>
            <seg n="9f3a5b7f">
              Det är alldeles rätt att målet både för oppositionen och för
              regeringen är att värna icke-spridning.
            </seg>
            <seg n="53c03315">
              Jag är fortfarande lite oklar på hur resonemangen hos Veronica
              Palm går ihop. Å ena sidan säger hon att vi inte värnar NPT genom
              ett avtal med Indien vid sidan av, och å andra sidan säger hon
              att vi kanske måste acceptera det.
            </seg>
            <seg n="01b5c6b3">
              Det är något oklart var Socialdemokraterna står. De kanske har
              låtit sig övertygas av argumentet att vi först måste se det amerikansk-indiska
              avtalet och Indiens avtal med IAEA på bordet innan frågan kan
              slutbehandlas.
            </seg>
            <seg n="9f5117f8">
              Jag välkomnar debatten. Jag välkomnar också den öppenhet som
              har markerats av Veronica Palm här i debatten, att det är ett
              steg framåt att föra in drygt hälften av Indiens kärnreaktorer
              inom IAEA-kontroll med internationell insyn, jämfört med en situation
              där man i dag a priori bara avfärdar allting och reaktorerna faktiskt
              finns utanför.
            </seg>
          </u>
          <note n="0917bb19">
            Överläggningen var härmed avslutad.
          </note>
          <note n="617ae0c8">
            11 § Svar på interpellation 2006/07:477 om granskning av företag
            i Sudan
          </note>
          <note type="speaker" n="36c2be50">
            Anf. 77 Statsrådet STEN TOLGFORS (m):
          </note>
          <u who="sten_tolgfors_b0487c" xml:id="i-83278d6418be3efa-4" n="da24343a">
            <seg n="64aaa759">
              Fru talman! Peter Hultqvist har frågat mig vilka initiativ jag
              avser att ta för att ge en bred allmänhet klarhet i de ekonomiska,
              sociala, humanitära och konfliktrelaterade konsekvenserna av svenska
              företags oljeprospektering i Sudan. Han har också begärt att få
              ta del av det material som finns om oljefrågor och oljeutvinningens
              betydelse för utvecklingen i Sudan.
            </seg>
            <seg n="84b91561">
              Materialet om svenska företags verksamhet i Sudan är arkiverat
              på Utrikesdepartementet och finns i ett stort antal rapporter.
              Peter Hultqvist besökte häromdagen UD för att ta del av det material
              som hade tagits fram av ansvariga tjänstemän.
            </seg>
            <seg n="af07bf31">
              Sverige är engagerat i återuppbyggnaden av Sudan efter det långa
              inbördeskriget mellan landets södra och norra delar. För 2007
              planeras biståndsinsatser för motsvarande ca 150 miljoner kronor.
              Därutöver ges ett mycket omfattande stöd till humanitära insatser.
              Beredskap finns också för ett utökat engagemang med återuppbyggnadsinsatser
              i Darfur när läget där stabiliseras.
            </seg>
            <seg n="c8fb0877">
              I återuppbyggnadsarbetet i Sudan spelar de multinationella företagen
              också en viktig roll. Stora investeringar behövs för återuppbyggnaden
              av det av inbördeskrig svårt drabbade södra Sudan. Internationella
              företags kompetens behövs för Sudans utveckling. Med närvaro i
              ett konfliktdrabbat land som Sudan följer naturligtvis också ansvar.
            </seg>
            <seg n="f2164fc6">
              Globaliseringen har ökat företags möjligheter att agera internationellt
              och därmed skapat möjligheter för företag att även påverka freds-
              och säkerhetsarbete i utvecklingsländer. Såväl FN som OECD arbetar
              aktivt med att öka kunskapen hos multinationella företag om hur
              handel och investeringar är kopplade till sociala och humanitära
              frågor och säkerhet. FN:s Global Compact och OECD har bland annat,
              i samarbete med företag och det civila samhället, tagit fram verktyg
              som kan hjälpa företag som arbetar i konfliktområden. Den svenska
              regeringen främjar dessa instrument genom Globalt Ansvar och arbetar
              aktivt för att informera om dessa initiativ för att företag ska
              kunna agera ansvarsfullt.
            </seg>
            <seg n="0033c3d3">
              Genom verktyg framtagna av bland annat OECD och FN:s Global Compact
              ges företag praktisk vägledning i hur de kan hantera svåra situationer
              i konfliktområden, bidra till hållbar utveckling samt minimera
              de negativa effekterna och maximera de positiva konsekvenserna
              av sin verksamhet. Instrumenten främjar en dialog och samverkan
              mellan olika aktörer såsom det lokala samhällets företag, myndigheter,
              enskilda organisationer samt internationella företag, organisationer
              och regeringar om hur man ska skapa förutsättningar för ekonomisk
              och social utveckling i konfliktdrabbade länder. Företag uppmuntras
              vidare att bland annat genomföra riskanalys och att arbeta aktivt
              för att implementera egna etiska riktlinjer om mänskliga rättigheter,
              miljö, arbetsrätt och korruption. Företag uppmanas vidare att
              ha en öppen hållning gentemot omvärlden vad gäller sin etiska
              policy och det praktiska arbetet med att förverkliga den.
            </seg>
            <seg n="c61115c7">
              Den svenska regeringen uppmuntrar näringslivet att ta socialt
              och miljömässigt ansvar, inte minst i länder där den nationella
              lagstiftningen är bristfällig. Sverige stöder utvecklandet av
              olika instrument för företag. Sverige har översatt OECD:s riktlinjer
              för multinationella företag till en svensk version, och Sverige
              är den största bidragsgivaren till Global Compact. Det internationella
              initiativet med frivilliga principer för säkerhet och mänskliga
              rättigheter inom olje-, gas- och gruvindustrierna är också mycket
              viktigt.
            </seg>
            <seg n="b7a4099d">
              Det finns inga pågående sanktioner mot oljesektorn i Sudan eller
              några rättsliga skäl att granska enskilda svenska företag där.
              Sådana granskningar har heller inte gjorts av andra företag, oavsett
              var de är verksamma.
            </seg>
          </u>
          <note type="speaker" n="c5aece29">
            Anf. 78 PETER HULTQVIST (s):
          </note>
          <u who="peter_hultqvist_c9866b" xml:id="i-0405669676120d7f-3" n="13c1db01">
            <seg n="da63a0e2">
              Fru talman! Tack för svaret!
            </seg>
            <seg n="a67da5d4">
              Det är helt korrekt att jag har besökt Utrikesdepartementet och
              tagit del av material, i och för sig inte allt, vilket är en omöjlighet
              med så kort tid till förfogande.
            </seg>
            <seg n="77fd87ec">
              Det jag kan konstatera av det jag har sett och av de samtal jag
              har haft med handläggande tjänsteman är att det inte finns något
              heltäckande, sammanfattande material med just bäring på oljefrågor
              och oljeutvinningens betydelse för det som sker i Sudan, och särskilt
              inte med inriktning på det svenska företag som först hette Lundin
              Oil och sedan övergick till Lundin Petroleum. Det här är en brist,
              och jag ska återkomma till det.
            </seg>
            <seg n="b2f72c06">
              Läget i Sudan är allvarligt. FN talar om ca 200 000 döda, och
              2,6 miljoner människor befinner sig på flykt.
            </seg>
            <seg n="adb2e657">
              I Sudan har Lundin Petroleum starka kopplingar, först som delägare
              i ett område som heter Block 5 A, nu som delägare i ett konsortium
              tillsammans med sudanesiska statens bolag Sudapet i ett område
              som heter Block 5 B.
            </seg>
            <seg n="525faef5">
              Företagets verksamhet i området sträcker sig tillbaka till 1990-talet.
              Nuvarande utrikesminister Carl Bildt var styrelseledamot där från
              och med maj 2000 och lämnade styrelsen hösten 2006. Fram till
              årsskiftet var han aktieägare utan ambition att sälja, som han
              själv uttryckte det.
            </seg>
            <seg n="4d7132a9">
              När Lundin Oil köptes upp av ett kanadensiskt bolag vid namn
              Talisman övergick rättigheterna i Block 5 B till detta bolag.
              Det här gjorde att det i Kanada genomfördes en utredning som sedan
              lämnades till kanadensiska UD, och i den pekade man på starka
              kopplingar mellan militär och oljebolag, på pengar från olja till
              militär via Sudapet till statsbudgeten, på fördrivning och övergrepp
              av civilbefolkning i samband med oljebolagens verksamhet. Man
              pekade på behovet av militärt stöd till oljebolagen. Även i nuläget
              presenteras återkommande uppgifter om sådana här saker.
            </seg>
            <seg n="afc7055a">
              Sudans regering har av en FN-kommission pekats ut som ansvarig
              för grova krigsbrott mord, massvåldtäkt, fördrivning. I Afrikanska
              unionen har Sudan förvägrats ordförandeskapet. Internationella
              brottmålsdomstolen har anklagat tidigare ministrar för krigsbrott.
              Tyska Siemens och schweiziska ABB har av politiska skäl ställt
              in sin verksamhet i Sudan. International Crisis Group har krävt
              bojkott av Sudan. Lundin Petroleum finns kvar.
            </seg>
            <seg n="b02b1894">
              Sudan är inte vilken miljö som helst. Det är en fattig, hård,
              kärv och svår miljö präglad av krig och oro. Går det att i den
              här miljön verka och upprätthålla rimliga krav på vedertagen etik?
            </seg>
            <seg n="be2fd8be">
              Jag kan bara konstatera att i fredsavtalet från 2005 konstateras
              att enskilda personer som drabbats hårt vid oljeutvinning har
              rätt till kompensation. Jag kan också notera att så sent som i
              december förra året konstaterades miljöproblem, tvångsförflyttningar
              och brist på kompensation till lokalbefolkningen som effekt av
              oljebolagens oljeutvinnings- och prospekteringsverksamhet. Det
              här låter inte bra.
            </seg>
            <seg n="22df4941">
              Ministern har pekat på en rad positiva saker om hur man arbetar
              för att bland andra oljeföretag ska ta ansvar. Min fråga är då:
              Har den svenska regeringen på riktigt allvar talat igenom alla
              dessa frågor med Lundin Petroleum och följt upp de positiva indikationer
              som ministern nämner? Har man tagit reda på Lundin Petroleums
              roll i området? Av det jag hittills har hört och sett kan jag
              inte dra slutsatsen att man har grepp om detta.
            </seg>
            <seg n="b351a350">
              Det finns skäl att göra en fördjupad analys. Det borde vara självklart
              att göra det utan att formellt rättsliga skäl ska föreligga.
            </seg>
          </u>
          <note type="speaker" n="8a51cc7a">
            Anf. 79 Statsrådet STEN TOLGFORS (m):
          </note>
          <u who="sten_tolgfors_b0487c" xml:id="i-83278d6418be3efa-5" n="da24343a">
            <seg n="1ad16427">
              Fru talman! Låt mig börja med att säga att jag helt delar Peter
              Hultqvists oro för den humanitära situationen i Sudan, i synnerhet
              vissa delar av Sudan.
            </seg>
            <seg n="161f3b8d">
              Om jag går över till interpellationens konkreta frågor kan jag
              notera att interpellanten har ändrat sig sedan han skrev sin interpellation.
              I interpellationen skrev han att i den händelse att UD inte kunde
              offentliggöra det material man hade krävde Hultqvist en utredning.
              Nu kunde UD det. Peter Hultqvist har själv varit där och börjat
              ta del av materialet. Andra kan också komma. Kravet i interpellationen
              har alltså mycket väl blivit tillgodosett.
            </seg>
            <seg n="10f7f2d7">
              Peter Hultqvist menar också att det rent etiska förhållningssättet
              är värt en särskild analys. Så är det, men etiska frågor hanteras
              primärt av det civila samhället och företagen i vardagen med hjälp
              av de instrument som OECD genom riktlinjer för multinationella
              företag och FN genom Global Compact har tagit fram. Det är företagets
              eget ansvar att löpande göra etiska analyser och dessutom ta konsekvenserna
              av det val man gör. Man har att efterleva mottagande lands lagar
              och internationella regler och instrument.
            </seg>
            <seg n="34f6349c">
              Det finns således mekanismer framtagna för detta. Jag vill varna
              för en situation där vi åsidosätter dem i stället för att understryka
              dem och tonar ned dem i stället för att betona vikten av dem och
              ge dem vårt stöd.
            </seg>
            <seg n="8e1d1ddc">
              I dag kan jag tillkännage att UD har låtit översätta och brett
              kommer att sprida OECD:s nya riskhanteringsverktyg för företag
              som är verksamma i konfliktzoner. Det har tagits fram ihop med
              ideella organisationer och arbetsmarknadens parter och är till
              just för att företag ska kunna navigera rätt i områden med svaga
              regeringar eller där det råder konflikter. De ska göras medvetna
              om riskerna och få hjälp med att hantera dem. Jag stöder detta
              fullt ut.
            </seg>
            <seg n="ae48bac8">
              Dessa verktyg, som används, stöds och välkomnas av ett stort
              antal svenska företag, har sina egna uppföljningsmekanismer som
              Nationella kontaktpunkten för OECD:s riktlinjer, där UD, fack
              och näringsliv medverkar. Det interpellanten efterlyser finns
              alltså redan, men det är kanske mindre känt. Detta försöker vi
              på UD att förändra genom att översätta och sprida det nya verktyget.
            </seg>
            <seg n="c6f39dff">
              Jag tror att det är viktigt att inte ropa på nya instrument utan
              att använda de gamla. Vi måste öka insikten i och användningen
              av de existerande instrument och mekanismer som finns och som
              har vunnit såväl näringslivets som det internationella samfundets
              acceptans, stöd och gillande.
            </seg>
            <seg n="ecdf7632">
              Företag svarar för sitt etiska uppträdande inför ägare, allmänhet
              och den nationella kontaktpunkten. Sverige har inte jurisdiktion
              eller möjlighet att följa alla våra företag globalt. Just detta
              fall har fått uppmärksamhet, och det är bra, men i flera länder
              finns situationer som svenska företag måste förhålla sig till.
              Därför måste grunden för att hantera sådana allvarliga etiska
              frågor vara att skapa internationella verktyg och mekanismer till
              stöd för företagens agerande och ge stöd för mekanismernas efterlevnad.
              Nu finns de, både i FN:s och OECD:s regi, och vi värnar dem.
            </seg>
          </u>
          <note type="speaker" n="356436a2">
            Anf. 80 PETER HULTQVIST (s):
          </note>
          <u who="peter_hultqvist_c9866b" xml:id="i-0405669676120d7f-4" n="13c1db01">
            <seg n="ca72098b">
              Fru talman! Jag har inte ändrat mig ett enda dugg. Frågan är
              vilka slutsatser man drar av det jag har tagit del av. Det jag
              tog del av gav ingen bild av att man från regeringens och Utrikesdepartementets
              sida har gjort någon grundläggande enhetlig sammanhållande analys
              av Lundin Petroleums verksamhet och av oljeutvinningens effekter.
              Det här finns med som sekvenser och delbitar i det material jag
              har fått se. Handläggande tjänsteman bekräftade också för mig
              att så var fallet. Det jag har sett har gjort att jag har stärkts
              i uppfattningen att detta bör göras.
            </seg>
            <seg n="7ef52159">
              Vilka initiativ avser ministern att ta för att ge en bred allmänhet
              klarhet i de ekonomiska, sociala, humanitära och konfliktrelaterade
              konsekvenserna av svenska företags oljeprospektering i Sudan?
              Det är själva frågan.
            </seg>
            <seg n="ef81c34a">
              Nu säger ministern att man har gett mig tillfälle att titta på
              materialet och att man kommer att sprida OECD:s material som man
              har översatt. Jag tycker inte att det räcker. Man kommer inte
              åt själva kärnfrågan. Själva kärnfrågan är det som pågår i Sudan,
              och oljan har där en mycket central roll för utvecklingen.
            </seg>
            <seg n="10778f4b">
              När inbördeskriget återupptogs 1983 var oljan en av orsakerna.
              I det svar som ministern ger till mig pekar han på de multinationella
              företagens möjlighet att bidra till fred och återuppbyggnad. Men
              beroende på hur de agerar kan detta också bli en tändande gnista
              för att skapa nya konflikter.
            </seg>
            <seg n="331f1c37">
              Sudan är ett land med en svår historia, en skör fred, utmanande
              kopplingar mellan armé och oljeutvinning, korruptiva inslag, övergrepp,
              våld och hårda anklagelser, och det är svårt att upprätthålla
              normal etik och moral i affärsverksamheten. Detta är något vi
              måste förlika oss med och inse.
            </seg>
            <seg n="771b9f3d">
              Det är positivt med utfästelser, dokument och uttalanden. Men
              de kan mycket snabbt reduceras till noll och intet värde. De kan
              vara papper som en omgivning kanske tillfälligtvis tycker verkar
              bra, men i praktiken kanske de inte följs upp.
            </seg>
            <seg n="be622e30">
              Redan år 2000 tog USA:s dåvarande utrikesminister Madeleine Albright
              tillsammans med Robin Cook, utrikesministern i Storbritannien,
              initiativ till ett dokument riktat till amerikanska och engelska
              olje- och gruvföretag. Här framfördes informellt en fråga om det
              inte vore lämpligt att Lundin Petroleum var med. Jag har inte
              kunnat hitta något dokument eller någon bekräftelse på att de
              anslöt sig till detta.
            </seg>
            <seg n="256b4021">
              Det är intressant att man i initiativet hade med att företag
              verksamma i den här typen av regioner också skulle förbinda sig
              att rapportera om man såg att myndigheterna begick övergrepp.
              Det är ett väldigt omfattande åtagande.
            </seg>
            <seg n="0e1f6b2b">
              Bara det förhållandet att Lundin Petroleum har varit tvungen
              att bilda ett konsortium med sudanesiska statens bolag för att
              över huvud taget få prospektera visar hur svårt detta är. Det
              finns nära samband. Kunde man bita huvudet av skammen i Kanada,
              granska Talisman, sätta in detta i ett politiskt perspektiv och
              se hur det slår långsiktigt och hur det påverkar utrikespolitiken
              och uppfattningen om den, så tycker jag att man kan göra det också
              i Sverige. Det är egentligen ett väldigt lindrigt krav. Sudan
              är en oerhört speciell miljö som utmärker sig i förhållande till
              mycket i övriga världen.
            </seg>
          </u>
          <note type="speaker" n="12a4670f">
            Anf. 81 Statsrådet STEN TOLGFORS (m):
          </note>
          <u who="sten_tolgfors_b0487c" xml:id="i-83278d6418be3efa-6" n="da24343a">
            <seg n="f4a4797e">
              Fru talman! Jag vill citera lite ur interpellationen. Interpellanten
              skriver: För den händelse ministern inte anser sig kunna redogöra
              för eller offentliggöra de analyser och material som EU och UD
              förfogar över blir naturligtvis frågan om en särskild offentlig
              utredning aktuell.
            </seg>
            <seg n="01a6ef41">
              Det som har skett sedan interpellationen skrevs är att interpellanten
              har varit på UD och tagit del av det material som han i interpellationen
              begär. Därmed är detta tillgodosett. Som jag tolkar den meningen
              innebär detta också att kravet om en utredning faller eftersom
              det var kopplat till att materialet inte skulle släppas. Materialet
              har funnits i interpellantens händer.
            </seg>
            <seg n="f8f77c09">
              Låt mig gå över till de verktyg vi faktiskt har. Jag hoppas att
              interpellanten har tagit del av OECD:s verktyg för företag som
              agerar i krigs- och konfliktzoner, att han har läst dem och känner
              till hur de fungerar.
            </seg>
            <seg n="b081897e">
              Jag tycker nämligen att de verkligen är bra. Låt mig återge några
              av dem under rubriken 2.2. Mänskliga rättigheter och hantering
              av säkerhetsstyrkor:
            </seg>
            <seg n="fd9ecd1f">
              Vilka åtgärder vidtar företaget för att respektera de mänskliga
              rättigheterna i fråga om de människor som berörs av företagets
              verksamhet?
            </seg>
            <seg n="78b92fd1">
              Är företaget välinformerat om relevanta principer för företagande
              och mänskliga rättigheter?
            </seg>
            <seg n="e00b7361">
              Vilka åtgärder vidtar företaget för att bedöma värdlandets förmåga
              och vilja att respektera de mänskliga rättigheterna? Försöker
              företaget extra omsorgsfullt besvara frågor av följande art:
            </seg>
            <seg n="ac857343">
              Respekterar regeringen och andra viktiga politiska organ och
              icke-statliga aktörer de mänskliga rättigheterna? Förhindrar icke-statliga
              aktörer utövandet av de mänskliga rättigheterna? Respekterar de
              parter som är inblandade i en eventuell väpnad konflikt i landet
              den internationella humanitära rätten? Har värdregeringen full
              kontroll över sitt territorium?
            </seg>
            <seg n="f6181787">
              Hur kan företaget hantera investeringar där konsekvensanalyser
              ger vid handen att det föreligger allvarliga problem vad avser
              respekten för mänskliga rättigheter och andra förpliktelser? Klargörs
              det i företagets policy att verksamheten ska bedrivas på ett sådant
              sätt att andras åtnjutande av de mänskliga rättigheterna inte
              förhindras?
            </seg>
            <seg n="d9e0ae8f">
              Vilka åtgärder kan företaget vidta för att se till att det har
              möjlighet att försöka uppnå tvistlösning genom dialog och andra
              fredliga medel?
            </seg>
            <seg n="e2eb7767">
              Vilka åtgärder kan företaget vidta för att se att dess hantering
              av omlokaliseringar och av projektens konsekvenser för lokalbefolkningen,
              inbegripet ursprungsfolk, inte förhindrar åtnjutandet av de mänskliga
              rättigheterna eller fungerar som konfliktorsak?
            </seg>
            <seg n="6cd4b85e">
              Detta är klockrent vad dagens interpellation handlar om. Detta
              är klockrent vad den svenska debatten om Sudan har handlat om.
              Här finns verktyg framme som regeringen nu översätter från OECD
              och ser till att ge en bred spridning i svenskt näringsliv. Till
              detta kommer att OECD:s riktlinjer vad gäller multinationella
              företags verksamhet också har sina mekanismer om hur de prövas.
              De har inte använts i det här fallet.
            </seg>
            <seg n="cda51a7d">
              Interpellanten efterlyser något som redan finns, som regeringen
              redan jobbar med, som det internationella samfundet jobbar med
              i Global Compact, som OECD jobbar med genom att ta fram konkreta
              verktyg och riktlinjer. Då är det att försvaga de verktygen att
              ständigt ropa på något annat. Vi ska i stället göra tvärtom, understryka
              att de finns, understryka vikten av att de används, fördjupa dialogen
              med näringslivet och värna mekanismerna som ser till att upprätthålla
              dem.
            </seg>
          </u>
          <note type="speaker" n="3b7fe3d1">
            Anf. 82 PETER HULTQVIST (s):
          </note>
          <u who="peter_hultqvist_c9866b" xml:id="i-0405669676120d7f-5" n="13c1db01">
            <seg n="d7215f16">
              Fru talman! Eftersom jag förmodar att ministern har läst hela
              interpellationen men enbart väljer ut det som han anser passar
              hans egna syften vill jag läsa ur interpellationen: Jag förutsätter
              att underlag och analyser av detta slag ger en bra och heltäckande
              bild av effekten av Lundin Petroleums verksamhet.
            </seg>
            <seg n="5515527f">
              Jag har nu konstaterat i två inlägg att jag på den punkten inte
              har varit nöjd med det material som jag har sett på UD. Jag tycker
              att det är uppenbart att regeringen inte har någon sammanfattande
              heltäckande analys när det gäller oljeutvinningen och oljebolagens
              verksamhet i Sudan, inte heller när det gäller Lundin Petroleum.
              Hur många gånger ska jag behöva säga detta innan det går fram
              till ministern? Läs innantill på den punkten!
            </seg>
            <seg n="f7554ba9">
              Genom att det i interpellationen inte uppfylls anser jag att
              kravet på en utredning mycket väl kvarstår. Det är dessutom så
              att alla de punkter som ministern räknar upp skulle stärkas av
              att vi visar ett allvar med att vi har uppfattat situationen i
              Sudan och är beredda att gå in och göra en särskild analys och
              titta på hela problematiken. Det skulle stärka allvaret i det
              som ministern redovisar. Jag anser inte att det jag säger står
              i motsatsställning till de punkter som ministern räknar upp. Dessutom
              är det här punkter och frågor som man har jobbat med intensivt
              i många andra sammanhang internationellt innan det nu har tagits
              upp av regeringen.
            </seg>
            <seg n="a3133c44">
              Den fråga jag också har ställt och som jag inte har fått svar
              på är: Har ni talat igenom detta med Lundin Petroleum? Har ni
              tagit upp den här situationen med Lundin Petroleum om etiska regler,
              förhållningssätt och allt annat som ministern här redovisar? Det
              är ett företag som har varit utsatt för speciell debatt under
              en rätt så lång tid, och Sudan som de verkar i är ett så pass
              speciellt område.
            </seg>
          </u>
          <note type="speaker" n="f5c30168">
            Anf. 83 Statsrådet STEN TOLGFORS (m):
          </note>
          <u who="sten_tolgfors_b0487c" xml:id="i-074a06681a61fc63-0" n="da24343a" next="i-c4f68ecb491cd526-0">
            <seg n="0c0088c1">
              Fru talman! Det är möjligt att jag inte har hört allt som Peter
              Hultqvist har sagt i denna fråga. Jag kan dock konstatera att
              jag inte har hört honom nämna någonting om de internationella
              verktyg och mekanismer som finns för företags ansvar i etiska
              och liknande frågor när de verkar i konfliktzoner. Jag har inte
              heller hört någon nämna hur de följs upp eller viljan att stärka
              användningen av dessa mekanismer. Det jag inte förstår är att
              om vi har verktyg på plats, varför ropar man då på andra innan
              de som finns ens verkar vara kända för dem som deltar i debatten
              generellt?
            </seg>
            <seg n="1f4ebe32">
              Dessutom finns det inga sanktioner gjorda mot oljesektorn i Sudan.
              Det har heller inte förts fram några rättsliga argument eller
              rättsliga anklagelser mot det berörda företaget här som är grund
              för den svenska staten eller i synnerhet rättsväsendet att agera.
              Den väg vi har att följa upp är den information som vi har på
              UD och som vi har ställt till interpellantens förfogande.
            </seg>
            <seg n="235f7bbc">
              Det är alldeles korrekt att det är omfattande gällande Sudan.
              Därför är interpellanten välkommen tillbaka att ta del av materialet.
              Han har varit det hittills också. Men det gäller att understryka
              vikten av att använda de internationella mekanismer och verktyg
              som vi har. Där kunde jag i dag presentera ett konkret svar på
              Peter Hultqvists frågor, att regeringen tar ett nytt steg genom
              att översätta OECD:s verktyg för företag som jobbar i konfliktzoner.
              Vi tänker också ge det en betydande spridning.
            </seg>
            <seg n="b4019436">
              Jag vill göra dessa instrument mer kända. I interpellantens fråga
              ligger egentligen en frustration kring vad vi gör när företag
              verkar utomlands och svensk lagstiftning inte bär på deras verksamhet,
              när det inte finns brott som man påstår finns utan det just handlar
              om etiska frågor. Då finns dessa verktyg till stöd för företagens
              verksamhet och också för vår bedömning. Och de har sina mekanismer
              för att upprätthållas. Då är det också dem vi ska ge stöd för
              att stärka diskussionen kring företags verksamhet i ett etiskt
              perspektiv i konfliktzoner i länder med svaga regeringar.
            </seg>
          </u>
          <note n="0917bb19">
            Överläggningen var härmed avslutad.
          </note>
          <note n="779cc143">
            12 § Anmälan om inkomna faktapromemorior om förslag från Europeiska
            kommissionen
          </note>
          <note n="daa0f4fb">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="sten_tolgfors_b0487c" xml:id="i-c4f68ecb491cd526-0" n="da24343a" prev="i-074a06681a61fc63-0">
            <seg n="7e630226">
              KOM(2007)36
            </seg>
          </u>
          <note n="fc5fd13e">
            KOM(2007)161
          </note>
          <note n="dcd757dd">
            KOM(2006)848
          </note>
          <note n="b0ca1d5b">
            13 § Hänvisning av ärende till utskott
          </note>
          <note n="3a2c6341">
            Föredrogs och hänvisades
          </note>
          <note n="d36d7f09">
            14 § Anmälan om interpellationer
          </note>
          <note n="0c6f0be3">
            Anmäldes att följande interpellationer framställts
          </note>
          <note n="9a22dda4">
            den 11 maj
          </note>
          <note n="59dd10fd">
            Ibrahim Baylan
          </note>
          <note n="9e5290f0">
            Barebacking
          </note>
          <note n="ad37a783">
            Elina Linna
          </note>
          <note n="3171344a">
            Carina Adolfsson Elgestam
          </note>
          <note n="ca79d8f4">
            Interpellationerna redovisas i bilaga som fogats till riksdagens
            snabbprotokoll tisdagen den 15 maj.
          </note>
          <note n="aff5617b">
            15 § Anmälan om frågor för skriftliga svar
          </note>
          <note n="81cd6145">
            Anmäldes att följande frågor för skriftliga svar framställts
          </note>
          <note n="9a22dda4">
            den 11 maj
          </note>
          <note n="fdd2deca">
            Sinikka Bohlin
          </note>
          <note n="42b78262">
            Birgitta Eriksson
          </note>
          <note n="98878de8">
            Elisabeth Svantesson
          </note>
          <note n="23b2bdeb">
            Henrik von Sydow
          </note>
          <note n="b55a8db4">
            Britta Rådström
          </note>
          <note n="05210738">
            Göran Persson
          </note>
          <note n="05210738">
            Göran Persson
          </note>
          <note n="b7c76c7d">
            Hans Linde
          </note>
          <note n="e1b9eff1">
            Helena Frisk
          </note>
          <note n="6f0e8916">
            Fredrik Malm
          </note>
          <note n="021de68a">
            Siv Holma
          </note>
          <note n="b7c76c7d">
            Hans Linde
          </note>
          <note n="16c5f6ad">
            Ulf Holm
          </note>
          <note n="e98ba767">
            Helena Leander
          </note>
          <note n="adbbb8cd">
            Jan Lindholm
          </note>
          <note n="12303426">
            Christer Adelsbo
          </note>
          <note n="70c15b07">
            Mats Johansson
          </note>
          <note n="795deda5">
            Pernilla Zethraeus
          </note>
          <note n="a85e6aeb">
            Lennart Sacrédeus
          </note>
          <note n="3e2dc468">
            Bodil Ceballos
          </note>
          <note n="c4352ea3">
            Frågorna redovisas i bilaga som fogats till riksdagens snabbprotokoll
            tisdagen den 15 maj.
          </note>
          <note n="d0cf8ffe">
            16 § Kammaren åtskildes kl. 13.37.
          </note>
          <note n="7b5fcd39">
            Förhandlingarna leddes
          </note>
          <note n="59bd9474">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
