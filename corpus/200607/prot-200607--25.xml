<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--25</head>
          <docDate when="2006-11-22">2006-11-22</docDate>
        </div>
      </front>
      <body>
        <div>
          <note n="0d76931a">
            ﻿
          </note>
          <note n="894cd511">
            Riksdagens protokoll
          </note>
          <note n="3b53effd">
            2006/07:25
          </note>
          <note type="date" n="c1351374">
            Onsdagen den 22 november
          </note>
          <note n="25153e18">
            Kl. 09:00 - 11:11
          </note>
          <note n="5c2b17b5">
            1 § Justering av protokoll
          </note>
          <note n="361685f0">
            Justerades protokollet för den 16 november.
          </note>
          <note n="fc0ed9ed">
            2 § Aktuell debatt: Klimatpolitiken
          </note>
          <note type="speaker" n="16c44e9d">
            Anf. 1 MARIA WETTERSTRAND (mp):
          </note>
          <u who="maria_wetterstrand_c07fc0" xml:id="i-df750835f46712a5-0" n="6fcdf023">
            <seg n="43bbc08c">
              Herr talman! Miljöpartiet har tagit initiativ till den här debatten.
              Det är den största politiska utmaning som världen står inför just
              nu. Det handlar om ekonomi. Det är kanske det största hotet mot
              välfärden i framtiden om vi får storskaliga klimatförändringar.
              Men det handlar också om solidaritet med världens fattiga. Vi
              här i den rika delen av världen förstör jordens klimat, och de
              som drabbas allra hårdast av detta är de fattiga i till exempel
              Afrika. Men vi är inte heller fria från att drabbas av detta,
              utan det handlar också om vår framtid.
            </seg>
            <seg n="bce5a532">
              Regeringen har hittills visat en uppseendeväckande brist på initiativ
              i klimatfrågan. Man har förberett sig politiskt för maktövertagande
              på nästan vartenda politiskt område men inte när det gäller miljön.
            </seg>
            <seg n="0691f134">
              Vi har granskat de dokument som alliansen gick till val på rapporter
              och valmanifest. Det finns mängder av förslag; det finns över
              600 olika politiska förslag. Sex av dem kan man med lite god vilja
              hänföra till klimatområdet. Det handlar alltså om mindre än 1
              % av de förslag som man har tagit fram, medan exempelvis utbildningspolitiken
              står för 20 % av förslagen. Det här visar väldigt tydligt vilken
              prioriteringsordning klimatfrågan har haft i alliansens samarbete
              hittills.
            </seg>
            <seg n="c08b0134">
              Då kan man undra varför vi tar initiativ till en sådan här politisk
              debatt. Är det bara för att berätta detta? Så är det inte. Vi
              har tagit det här initiativet därför att vi vill få ut regeringen
              på banan i klimatfrågan. Vi vill också ge en del politiska förslag.
              Men jag hoppas att i den här debatten få bli positivt överraskad,
              så jag kommer att lyssna med stora öron på miljöministern.
            </seg>
          </u>
          <note type="speaker" n="b0205077">
            Anf. 2 Miljöminister ANDREAS CARLGREN (c):
          </note>
          <u who="unknown" xml:id="i-14d1b7dda13ea8cd-0" n="dfa6f805">
            <seg n="0ee5b0d2">
              Herr talman! Det var ett bra initiativ av Miljöpartiet att be
              om den här debatten.
            </seg>
            <seg n="3f4042e0">
              FN:s klimatkonferens är över, och världen ställer sig naturligtvis
              frågan: Räcker resultaten? Om man ser till Kyotoprotokollets ram
              och den dagordning som gällde för konferensen är svaret att vi
              nådde de nödvändiga framstegen. Om man däremot ser till vad som
              totalt sett måste göras för att världen ska kunna möta klimathotet
              räcker inte resultaten på långa vägar.
            </seg>
            <seg n="ba425aa4">
              Kyotoprotokollet ger inte tillräckligt minskade utsläpp. Dessutom
              har bara ett 40-tal av världens omkring 200 länder skrivit under.
              USA finns bland de stora utsläppsländer som står utanför, och
              där finns Kina och Indien, som inom några år kommer att stå för
              de allra största utsläppen.
            </seg>
            <seg n="5a5c02a7">
              De globala klimatförhandlingarna drabbas av att ett antal länder
              sätter kortsiktiga nationella intressen före långsiktig global
              nödvändighet. Det gäller några av länderna med världens snabbast
              växande ekonomier och några länder med starka oljeintressen, som
              är rent destruktiva. De agerar bromsklossar, trots att också deras
              egna befolkningar får bära klimatförstöringens bördor. Detta är
              det verkliga hotet mot klimatet för vårt jordklot.
            </seg>
            <seg n="272de081">
              Samtidigt finns lovande tecken på förändring i USA, där alltfler
              delstater engagerar sig och sätter press på federal nivå, där
              opinion mobiliseras och nu senast tre senatorer i nyckelställning
              vänder sig till USA:s president och kräver andra typer av åtgärder.
            </seg>
            <seg n="98fcbf01">
              Det intryck som jag tar med mig från Nairobi är den starka vilja
              och beslutsamhet som finns och växer fram bland miljöministrarna
              inom EU. Vi tog ledningen i arbetet för att driva på mot minskade
              utsläpp och skydda vårt klimat. Vi lyckades få in de nödvändiga
              steg på vägen som är förutsättningen för att få fram den nya ordning
              som ska gälla efter Kyotoprotokollet inte minst på grund av den
              svenska förhandlingsdelegationens alldeles utmärkta insats. EU:s
              miljöministrar såg varandra i ögonen i Nairobi, och vi kom överens
              om att se till att få denna nya ordning på plats 2009 så att den
              kan träda i kraft när åtagandena enligt Kyotoprotokollet går ut
              2012.
            </seg>
            <seg n="7860fa18">
              Särskilt vill jag framhålla de internationella miljöorganisationernas
              mycket stora betydelse, både för att sätta press på EU och för
              att i samspel med EU sätta press och verkligt tryck på de riktiga
              bromsklossarna.
            </seg>
            <seg n="018243d2">
              Ett avgörande ansvar för att ro klimatprocessen i land kommer
              att ligga på Sveriges ordförandeskap 2009. Det blir nu allt klarare,
              och därför ska vi förbereda oss på alla sätt, bland annat genom
              den konferens vi bjuder in till.
            </seg>
            <seg n="ae58c195">
              Sverige kommer att ta en ledande roll internationellt och i EU,
              där den verkliga klimatkampen avgörs. Samtidigt ska vi se till
              att göra allt som behövs här hemma i Sverige.
            </seg>
            <seg n="aa9a3cfe">
              För det första vill alliansregeringen flytta fram positionerna
              och höja ambitionen både i EU och här hemma. Planeringen för att
              ersätta Kyotoprotokollet kommer att börja diskuteras inom EU redan
              i vår. Sverige ska spela en pådrivande roll och ambitionerna höjas.
              Det blir också på toppmötesnivå.
            </seg>
            <seg n="e8f14b31">
              Den förra regeringen och riksdagen bedömde ett mål på medellång
              sikt och fastställde en tidsplan för att pröva målet 2008. Vi
              vill förankra de högre mål vi siktar mot i både vetenskap och
              forskning såväl nationellt som internationellt. Vi vill också
              konkretisera de handlingsplaner som krävs för att förverkliga
              målen. Regeringen har ambitionen att med god marginal hålla den
              fastställda tidtabellen.
            </seg>
            <seg n="748c2dbc">
              För det andra vänder sig alliansregeringen till hela det svenska
              samhället, till varje del av landet, till varje samhällssektor,
              med en inbjudan att vara med och göra den förändring som nu förestår.
              Vi kommer inom en nära framtid att återkomma och ge denna inbjudan
              mer konkret form. Vi vänder oss till forskare och tekniker, miljörörelsen,
              näringslivet och riksdagens alla partier. Genom samarbete och
              bred samling bakom insatser kan vi anta utmaningen att utveckla
              Sverige till en ledande förebild för ett modernt och högteknologiskt
              samhälle, som är fullständigt miljöanpassat, byggt på förnybara
              resurser och i samklang med jordens klimatvillkor högteknologiskt
              och högekologiskt på samma gång.
            </seg>
            <seg n="55ddc564">
              För det tredje ska vi genom detta samarbete genomföra konkreta
              förändringar i varje sektor av samhället. Vi ska ställa om från
              fossila bränslen till ny energi. Kraftfulla program för energieffektivisering
              ska genomföras både inom industrin och i bostadsbeståndet. Utbyggnad
              av kraftvärme i Sverige ska stimuleras.
            </seg>
            <seg n="829f5c23">
              För det fjärde ska trafiksektorn miljöanpassas och utsläppen
              av växthusgas sänkas till den nivå som klimatet tål. Principen
              ska vara att trafikslagen bär sina miljökostnader. Därför ska
              satsningen på järnväg öka. Nästa år ökar anslagen till järnvägen
              i ett första steg med 2 miljarder kronor och till vägarna med
              1 miljard. Godstrafiken ska effektiviseras och andelen gods på
              vägarna minska. För att bilen även i framtiden ska kunna användas
              utan att äventyra klimatet ska bränslen utvecklas som ersätter
              de fossila. En premie för att stimulera privatpersoner att köra
              miljöbil kommer att införas, miljöklassningen av fordon och bränslen
              ses över och miljökraven vid offentlig transportupphandling skärpas.
            </seg>
            <seg n="b62f4163">
              För det femte måste arbetet drivas på inom EU. Alliansregeringen
              kommer att arbeta för att EU sätter tydliga mål för att minska
              användningen av fossil energi och inför regler för maxutsläpp
              per kilometer för nytillverkade fordon i EU. Vi vill utöka det
              europeiska systemet med handel med utsläppsrätter till att omfatta
              transportsektorn och till att gälla flera länder. Inte minst är
              det nödvändigt att nå tillräckligt långt när det gäller flyget.
              I stället för att satsa på en verkningslös flygskatt i lilla Sverige
              vill vi satsa på verkningsfulla åtgärder, i första hand utvidgad
              handel med utsläppsrätter också för flyget, inom det större EU.
              Sverige kommer att arbeta för att förverkliga detta i högsta möjliga
              tempo.
            </seg>
            <seg n="579c5078">
              För det sjätte ska miljö- och energibeskattningen utformas så
              att det lönar sig att ta miljöansvar. Miljöfördelarna känns i
              hjärtat men ska också synas i plånboken. Sverige använder redan
              förhållandevis många ekonomiska styrmedel, och koldioxidskatten
              är en viktig del. Men Naturvårdsverket och Energimyndigheten har
              nyligen visat att utrymmet för att ytterligare höja koldioxidskatten
              inte räcker för att klara klimatet. Därför vill regeringen utveckla
              också andra ekonomiska styrmedel. En viktig del är att utöka systemet
              med utsläppsrätter, men flera åtgärder ska ingå, och regeringen
              återkommer till riksdagen med förslag.
            </seg>
            <seg n="88f4b5e6">
              För det sjunde ska miljöutmaningarna användas som en ekonomisk
              hävstång. Grön teknik kommer att efterfrågas när energi- och transportsystem
              ställs om, till exempel vindkraft som nu byggs ut snabbt i världen.
              I Portugal byggdes 2005 mer vindkraft än vi totalt åstadkommit
              i Sverige på 25 år. Den tidigare politiken skapade inte tillräckliga
              förutsättningar i Sverige. Sådant och mycket till ska ändras.
              Det gäller att länka samman klimatarbetet med näringspolitik och
              industripolitik. En särskild satsning på klimatforskning ska genomföras.
              Resurser för det har anvisats i budgeten. Satsning på investeringsstöd
              ska stimuleras, och den klimatmiljard som allianspartierna utlovat
              ska förverkligas.
            </seg>
            <seg n="e2c36b0c">
              För det åttonde ska Sverige vara ledande när det gäller miljöteknikexport,
              och det svenska näringslivet ska vinna nya marknader i världen.
              När svenska företag installerar brännare för biobränsle i utländska
              kolkraftverk minskar koldioxidutsläppen motsvarande tiotusentals
              oljepannor i svenska hushåll. Just nu pågår miljöteknikmässan
              i Göteborg. Ett möte om hållbara transporter hölls förra veckan
              i Holland. Ett bioenergimöte arrangeras i Prag. Ett miljöteknikmöte
              förbereds i Nice, och en satsning på biodrivmedel i Österrike
              arrangeras i vår av Exportrådet. Det är bara några exempel på
              aktiviteter som nu sker för att främja svensk miljöteknikexport.
            </seg>
            <seg n="fee2b7eb">
              Till sist vill jag vända mig till hela riksdagen. Ska vi lyckas
              med klimatfrågans alla utmaningar ställs krav utöver det vanliga
              på alla folkvalda. Vi måste bryta igenom gamla intressemotsättningar,
              traditionella konflikter och maktspel. Det gamla traditionella
              och trötta rollspelet mellan regering och opposition kommer inte
              att räcka. Regeringen vill ta vara på intressanta uppslag både
              i Oljekommissionens rapport och bland oppositionens förslag och
              uppslag. Vi är beredda till samverkan och breda lösningar. Nu
              riktas frågan till hela riksdagen. Utanför finns ett samhälle
              som väntar och vill vara med och göra förändringar.
            </seg>
          </u>
          <note n="3728e86e">
            I detta anförande instämde Roger Tiefensee (c).
          </note>
          <note type="speaker" n="1bf595f5">
            Anf. 3 MARIA WETTERSTRAND (mp):
          </note>
          <u who="maria_wetterstrand_c07fc0" xml:id="i-df750835f46712a5-1" n="6fcdf023">
            <seg n="512817cc">
              Herr talman! Jag skulle nog också kunna instämma i en del av
              det som Andreas Carlgren säger. Jag tycker att det är lite tråkigt,
              när man tittar på vad som hittills har hänt konkret politiskt
              i regeringen, att ingenting av det här syns. Det är tvärtom många
              förslag till beslut som går i helt motsatt riktning. Jag drar
              därmed inte slutsatsen att regeringen inte kan ändra sig, utan
              jag hoppas väldigt mycket på att det går att ändra politik. Men
              då måste ni faktiskt också ta tillbaka politiska beslut som ni
              redan har fattat eller som ni har lovat att ni ska fatta.
            </seg>
            <seg n="8b13802d">
              Bland annat har regeringen lovat att man ska ta pengar från Citybanan,
              ett av de viktigaste järnvägsprojekten i hela Sverige, och i stället
              bygga Förbifart Helsingfors. Man ska alltså lägga mycket pengar
              på ett stort motorvägsbygge just här i storstaden där det finns
              andra alternativ att ta sig fram. I och med det beräknas utsläppen
              av koldioxid öka med 140 000 ton per år. Vem är det som ska minska
              de utsläppen för att stockholmarna ska få släppa ut de här?
            </seg>
            <seg n="b26e22fe">
              Om man då också stoppar det här viktigaste järnvägsprojektet
              hämmar man utvecklingen av kollektivtrafiken i Helsingforssregionen.
              Man slår två slag på en gång, ett mot kollektivtrafiken och ett
              för biltrafiken. Effekten blir alltså den dubbla.
            </seg>
            <seg n="c337fb93">
              Regeringen har också bestämt att man ska ta bort flygskatten,
              som vi hade beslutat att införa. Det beräknas att den skulle minska
              utsläppen av koldioxid med 100 000 ton. Detta ligger alltså också
              på regeringens minuskonto. I stället hänvisar man till en handel
              med utsläppsrätter, där man säger att flyget ska ingå, som kanske
              kan bli verklighet om fem år, om man ska vara optimistisk.
            </seg>
            <seg n="7e5852c8">
              Det är inte läge att vänta, utan det är läge för handling.
            </seg>
            <seg n="9ec65002">
              Jag är mycket besviken på det arbete som regeringen hittills
              har bedrivit. Jag har också hört flera uttalanden från regeringen
              som ligger helt i linje med den politik som man bedriver. Vår
              egen statsminister Fredrik Reinfeldt gjorde redan i somras tydligt
              att miljön inte är en prioriterad fråga för alliansen. Man kan
              inte prioritera allting, säger han. Miljöpolitik är ungefär som
              kulturpolitik. Det är någonting som man får sköta lite vid sidan
              av. Det kan inte vara prioriterat. Han säger också att klimatpolitik
              är ett hot mot tillväxt och jobb. Jag menar att klimatförändringarna
              är ett hot mot tillväxt och jobb. Är det någonting som hotar världsekonomin
              i dag så är det klimatförändringarna. De hotar inte minst utvecklingen
              i de fattiga länderna i världen, och de kommer att öka osäkerheten
              på vår jord.
            </seg>
            <seg n="59a07fff">
              Jag menar dessutom att vi i Sverige har bland de bästa förutsättningarna
              i världen att göra oss kvitt vårt oljeberoende och sitta med i
              loket som drar den internationella klimatpolitiken framåt i stället
              för att sitta någonstans längst bak och hänga med när de andra
              gör någonting. Jag tycker tyvärr att man fortfarande hör lite
              grann av den attityden. Det är i väntan på internationella överenskommelser
              som regeringen ska ägna sig åt klimatpolitik, det vill säga om
              inte alla andra gör någonting samtidigt kommer den svenska regeringen
              också att vänta.
            </seg>
            <seg n="971c5c90">
              Det här är inte en hållbar politik. Det finns inga framsteg i
              internationella miljöfrågor som har skett utan att några länder
              har gått före. Det måste finnas föregångsländer. Det måste finnas
              länder som visar vägen. När man åker till en internationell konferens
              och säger att man vill ha höjda klimatmål och att man vill ha
              en aktiv politik för att rädda klimatet måste man kunna packa
              ned någonting i resväskan. Något slags trovärdighet måste finnas
              i bagaget när man kommer till de internationella förhandlingarna.
              Därför måste vi göra vad vi kan i Sverige, och det räcker inte
              att man pratar, utan man måste också visa handling.
            </seg>
            <seg n="0a87c757">
              I dag har klimatet fått stöd, kan man säga, från ett kanske oväntat
              håll, men ett önskat håll för mig, nämligen från Volvochefen.
              Han går ut och säger att vi måste få sänkta skatter på biodrivmedel
              för bilar och att vi måste höja bensinskatten för att biltillverkarna
              ska våga satsa på att tillverka miljöbilar. Det råkar vara precis
              den politik som vi i Miljöpartiet har föreslagit i vår egen budget.
              Han säger också att han har diskuterat detta med regeringen, och
              han säger att det behövs politiska överenskommelser mellan många
              partier, så att man vet att det här blir en långsiktig politik.
              Kommer regeringen att ställa upp på detta? Det skulle vara väldigt
              bra om man kunde få ett besked. Jag är beredd att ställa upp på
              detta. Miljöpartiet är berett att ställa upp och göra en långsiktig
              överenskommelse. Om regeringen är med är det desto bättre. Det
              får gärna vara andra partier också.
            </seg>
            <seg n="9b62ca20">
              Det är önskvärt, tycker jag, att biltillverkare går ut och säger:
              Vi kräver en annan politik som gör det lönsamt för folk att köra
              miljöbilar. Annars kommer vi inte att tillverka dem.
            </seg>
            <seg n="1acdf914">
              Det är fullständigt självklart. Det borde man förstå utan att
              han säger det. Men nu har vi fått ett sådant inspel i debatten,
              och det måste vi, tycker jag, lyssna på.
            </seg>
            <seg n="db0e5794">
              Det är nödvändigt att den gröna skatteväxlingen, som handlar
              om att man höjer miljöskatter och i stället ger folk mer pengar
              i plånboken, fortsätter. Om inte miljöeffekterna syns på priset
              kan man inte, i en marknadsekonomi, göra de rätta miljöbra valen.
              Om det lönar sig att göra fel kommer människor, särskilt de som
              är under stark ekonomisk press, att vara tvingade att göra fel.
            </seg>
            <seg n="fbe411cd">
              Kommer regeringen att fortsätta med den gröna skatteväxlingen?
              Jag tyckte att jag hörde någonting som lät som det, men retoriken
              inför valet var ju en annan. Det skulle vara bra om man kunde
              få ett tydligt besked om det blir någon fortsatt skatteväxling.
              Svaren kommer väl lite senare. Vi får se.
            </seg>
          </u>
          <note n="d3a80200">
            I detta anförande instämde Ulf Holm (mp).
          </note>
          <note type="speaker" n="6cfbde25">
            Anf. 4 ANDERS YGEMAN (s):
          </note>
          <u who="anders_ygeman_6a8412" xml:id="i-af7945b0c5bcd819-0" n="58c60bfb">
            <seg n="699faabb">
              Herr talman! Andreas Carlgren sträcker ut handen. Jag tycker
              att det är positivt. Jag misstänker dock att det mest är ett rop
              på hjälp till den egna regeringen.
            </seg>
            <seg n="003ddc40">
              Under den förra mandatperioden förde vi en aktiv klimatpolitik
              som ledde till resultat. Vi var det första landet i världen som
              lyckades minska utsläppen av växthusgaser samtidigt som den ekonomiska
              tillväxten ökade. Vi bröt ett historiskt samband.
            </seg>
            <seg n="b6a9af81">
              Vi har bland de lägsta utsläppen av klimatgaser i den utvecklade
              världen. Utan de insatser som vi gjorde under den förra mandatperioden
              hade utsläppen av växthusgaser i Sverige varit 20 % högre. Det
              kan väl vara på sin plats när regeringen räcker ut händer att
              påminna om att de partier som utgör regeringsunderlaget nästan
              undantagslöst röstade emot de åtgärder som har lett till de minskade
              utsläppen. Så den utsträckta handen är en ny politik när man hamnar
              i regeringsställning.
            </seg>
            <seg n="6059275a">
              I valrörelsen sade Fredrik Reinfeldt att miljön inte var någon
              prioriterad fråga. Kanske är det därför som regeringen inte har
              presenterat ett enda skarpt förslag för att komma till rätta med
              växthuseffekten. Den har suttit vid makten ett par månader. Man
              har lagt en propositionslista som är blank som ett dansgolv, som
              ett balgolv, på förslag mot växthuseffekten. Det första halvåret
              kommer inte en enda proposition från regeringen om att minska
              växthuseffekten. Man är däremot mycket snabb med att slå på de
              arbetslösa, bötfälla och ändra a-kassan. Varför är det så mycket
              viktigare för regeringen att plåga de arbetslösa än att rädda
              vårt klimat?
            </seg>
            <seg n="a2229b12">
              I stället har man vidtagit skarpa åtgärder åt andra hållet. Man
              skär ned 20 miljoner kronor på SMHI. Det motsvarar dubbelt så
              mycket som hela SMHI:s klimatforskning. Det motsvarar två tredjedelar
              av SMHI:s hela klimatarbete. Varför är det så viktigt att en månad
              efter SMHI:s första rapport om att den svenska medeltemperaturen
              har höjts med en grad skära ned de resurser som SMHI kan använda
              för att övervaka vårt klimat?
            </seg>
            <seg n="8876c017">
              Samtidigt förbjuder man Helsingforss kommun och Helsingforss
              region att använda intäkterna från trängselavgifterna för att
              satsa på kollektivtrafik. Intäkterna ska bara få användas till
              vägtrafik.
            </seg>
            <seg n="f62c374a">
              I Helsingforss kommun tar det moderata miljöborgarrådet effekten
              av att regeringen lägger ned klimatinvesteringsprogrammen för
              2009, halverar miljöbudgeten och säger: För oss är det viktigare
              med företag och ekonomisk utveckling. Precis på samma sätt säger
              Fredrik Reinfeldt att han hellre går i armkrok med storföretagen
              när det gäller miljöfrågor än med miljörörelsen.
            </seg>
            <seg n="fa73b7df">
              Men nu tycks regeringen ändå ha vaknat. I går var Fredrik Reinfeldt
              och besökte Outokumpu i Degerfors. Han säger då: Skälet till att
              vi minskar i opinionen är att vi inte har någon klimatstrategi.
              Nu måste vi ha en klimatstrategi.
            </seg>
            <seg n="46604edd">
              Är det inte lite talande att det inte är att isbjörnarna för
              första gången drunknar eller svälter som gör att regeringen ska
              ha en klimatpolitik? Det är inte att hundratusentals människor
              fördrivs från sina hem av naturkatastrofer som gör att regeringen
              ska ha en klimatpolitik. Det är inte det faktum att vi kommer
              att drabbas av översvämningar som gör att vi ska ha en klimatpolitik.
              Nej, det är alliansens dåliga opinionssiffror som gör att regeringen
              för första gången ska ha en klimatpolitik. Då får väl den svenska
              miljön och världens klimat hoppas att opinionssiffrorna fortsätter
              att vara dåliga så att regeringen också presenterar skarpa förslag
              för vårt klimat.
            </seg>
            <seg n="4be27cf6">
              Vi har skarpa förslag. Vi hade en oljekommission som föreslog
              att Sverige skulle vara oljeoberoende fram till 2020. Vi har i
              vår budget satsat 1 miljard på ett forskningsprogram för nya drivmedel.
              Vi vill fortsätta de lokala klimatinvesteringsprogrammen där kommuner
              runtom i Sverige har gjort starka insatser för vårt klimat. Vi
              vill fortsätta med nya investeringsprogram. Från regeringen har
              det inte kommit ett enda skarpt förslag.
            </seg>
            <seg n="90f49f91">
              Regeringen säger: Vi sträcker ut en hand till varje svensk medborgare
              att ta sitt ansvar för miljön. Hittills i år har miljöbilsförsäljningen
              ökat med 204 %. Svenskarna är beredda att ta sitt ansvar för miljön.
              Kanske borde Andreas Carlgren sträcka ut en hand till regeringen,
              där 2 av 22 statsråd kör miljöbil. Jag behöver väl inte tjata
              om att statsministern själv kör omkring i någon risig Voyager
              som är en av de mesta utsläpparna av klimatgaser. Finansministern
              kör en stadsjeep och en Ford Maverick, så kanske kunde Andreas
              Carlgren hålla någon liten föreläsning på ett regeringssammanträde
              så att regeringen gör samma sak som svenskarna, tar sitt ansvar
              för miljön och köper en miljöbil.
            </seg>
            <seg n="01cb7901">
              Det socialdemokratiska budgetförslaget innehåller 2 miljarder
              kronor mer i satsningar på miljön och klimatet 2 miljarder mer.
              Hur ska vi kunna driva klimatfrågorna internationellt om vi inte
              satsar på hemmaplan? Det är den stora frågan.
            </seg>
            <seg n="ad4e8fc7">
              Vi är beredda att ta alla utsträckta händer från regeringen.
              Vi har förslagen. Vi har viljan. Men vad har regeringen?
            </seg>
          </u>
          <note n="dfb77b3a">
            I detta anförande instämde Patrik Björck, Kerstin Engle, Ann-Kristine
            Johansson, Jan-Olof Larsson, Carina Ohlsson och Ronny Olander
            (alla s).
          </note>
          <note type="speaker" n="f4cb2d9e">
            Anf. 5 LARS LINDBLAD (m):
          </note>
          <u who="lars_lindblad_651b30" xml:id="i-9ca1f1511a2b80eb-0" n="900c09f6" next="i-ca9cfcc776f162e2-0">
            <seg n="644862b9">
              Herr talman! Det är roligt, måste jag börja med att säga, att
              vi har fått en så engagerad miljöminister som ger avtryck i kammaren.
              Jag vill inledningsvis säga att jag givetvis delar den problembild
              och de ambitioner som Andreas Carlgren har målat upp här i debatten.
            </seg>
            <seg n="375e65ce">
              Till Maria Wetterstrand och Anders Ygeman skulle jag vilja rikta
              uppmaningen: Kom upp ur skyttegravarna! Valet är över. Ni borde
              snarare rikta in er politik nu på att komma med konstruktiva bidrag
              till den öppna hand som den borgerliga regeringen sträcker ut
              och inte med bittra påhopp på den politik som vi ska driva eller
              som ni förväntar er att vi ska driva. Lite konstruktivitet tror
              jag inte skulle skada i den här kammaren.
            </seg>
            <seg n="16b4a88d">
              Klimatfrågorna är och måste vara av allra högsta prioritet för
              regering och riksdag. Det är därför bra att statsministern nyligen
              så tydligt pekade ut att klimatfrågan tillhör de prioriterade
              frågorna från regeringen. Om någon skulle tro att det innebär
              att vi kommer att kopiera Miljöpartiets eller den gamla regeringens
              klimatpolitik så är det fel. Den nya regeringen kommer att bedriva
              klimatpolitik på marknadsekonomins grund.
            </seg>
            <seg n="5b16d88e">
              Vi måste måla upp en vision som innebär att människor inte måste
              flytta ut i granskogen utan el, utan bil eller utan vatten. Jag
              har träffat alldeles för många människor som ryggar tillbaka när
              de hör ordet miljöpolitik. Vår stora utmaning i det är att trots
              de problem som vi anar i horisonten förmedla ett positivt budskap.
              Problem går att lösa. Det går att leva ett modernt liv med god
              välfärd, men vi behöver göra det betydligt mer koldioxideffektivt
              än vad vi gör i dag.
            </seg>
            <seg n="e0c35bc4">
              Jag tillhör förvisso inte dem som är naiva nog att tro att tekniken
              kommer att lösa allt åt oss. Om vi ska nå ett mer koldioxideffektivt
              samhälle kommer det att innebära uppoffringar. Det kommer att
              kräva privata och statliga investeringar, och det kommer att kräva
              att vi vågar vända på en del stenar som vi tidigare inte har vågat
              vända.
            </seg>
            <seg n="778805c4">
              Vi måste börja hos oss själva. Varje individ börjar i det egna
              hemmet eller i den egna bilen och ställer sig frågan: Vad kan
              jag göra för att nå en förändring? På samma sätt måste vi inom
              de politiska partierna börja hos oss själva.
            </seg>
            <seg n="0242f3a2">
              Låt mig säga det tydligt här: Vi moderater står inför en utmaning.
              Vi har inte varit tydliga nog i miljöfrågan. Vi har inte varit
              duktiga nog att utbilda den egna partiorganisationen eller att
              hantera vår egen organisations rutiner. Det är ett arbete som
              vi tänker ta tag i nu. Jag vill att varje moderat förtroendevald
              eller anställd ska vara medveten om sin miljöpåverkan eller om
              hur de beslut vi fattar påverkar miljön.
            </seg>
            <seg n="2a85ce02">
              Vi är inte ensamma. Dagens initiativtagare till den här debatten,
              Miljöpartiet, har liksom andra partier en rejäl hemläxa att göra.
              Ni kan börja med att se över er bilpark som ägs av era medlemmar
              som enligt uppgift från massmedierna är den skitigaste av alla
              partiers bilparker. Alla har en utmaning inom sina egna partier.
            </seg>
            <seg n="8c56258e">
              När det gäller Sveriges utveckling börjar vi inte från noll.
              Det är bra. Låt mig också säga att alliansregeringen inte ser
              något självändamål i att kasta bort de goda delar av den tidigare
              regeringens klimatpolitik som finns. Statsministern har lyft upp
              Göran Perssons oljekommission som något gott att bygga på. Miljöministern
              har nämnt ett antal saker. Vi har en koldioxidren energiproduktion
              som alliansregeringen nu tänker behålla. Vi avvecklar inte vatten
              och kärnkraft som bas i energisystemet. Introduktionen av nya
              miljöbilar på den svenska bilmarknaden är också en mycket god
              utveckling som vi ska ta fasta på.
            </seg>
            <seg n="0b9fc700">
              Det finns dock bitar som vi måste ändra på. Den gamla regeringen
              bedrev en extremt dyr och ineffektiv klimatpolitik. Naturvårdsverkets
              beräkningar visar att om den gamla regeringen fått fullfölja sin
              energipolitik hade de svenska utsläppen av växthusgaser ökat kraftigt
              samtidigt som vi tvingats köpa ut kärnreaktorer till mångmiljardbelopp.
              De satsade stora pengar på projekt som har gett en ganska liten
              utdelning. Tjänstebilsköparna har fått lättnader för miljöbilar,
              och i kombination med världsmarknadsutvecklingen har det lett
              till att miljöbilsintroduktionen har skjutit fart. Samtidigt faller
              förbrukningen av exempelvis E 85. Det tankas bensin i stället.
            </seg>
            <seg n="526798fd">
              Det saknas helt enkelt inte nationella utmaningar att ta tag
              i. Vi måste vara beredda att vända på många stenar för att bli
              mer framgångsrika i klimatpolitiken. Vid sidan om den befintliga
              energiproduktionen måste vi hitta långsiktiga lösningar och nya
              sätt att producera en ren energi. Därför är det bra att den nya
              regeringen nu storsatsar på klimatrelaterad forskning och utveckling
              och har aviserat ett investeringsstöd för klimatförbättrande åtgärder.
              Energipolitiken är nyckeln.
            </seg>
            <seg n="10a16dcb">
              Det är bra att det lanseras en premie för nyinköp av miljöbilar
              för privatpersoner, men låt oss ändå erkänna detta: Det räcker
              inte för att lösa de nationella miljöutmaningarna. Detta är bara
              en början. De nationella åtagandena ska ligga i framkant internationellt.
              Det är en tydlig målsättning.
            </seg>
            <seg n="1018f0c8">
              Samtidigt måste vi erkänna att Sveriges ca 0,2 % av världens
              utsläpp av växthusgaser förstås inte är problemet globalt. Därför
              måste vi anstränga oss för att driva på internationellt. Att länder
              som USA, Australien, Kina och Indien står utanför Kyotoprotokollet
              är mycket problematiskt. Därför är det nu viktigt att i de förhandlingar
              som ska leda fram till klimatregimen efter 2012 försöka få med
              flera parter. USA:s och Australiens medborgare släpper ut i storleksordningen
              20 ton koldioxid per person och år, att jämföra med svenskens
              4 ton. I Kina startas ett och ett halvt kolkraftverk i veckan.
              I Indien drabbas människor av i princip dagliga elavbrott, och
              lösningen för en miljard indier är att dra i gång dieselaggregatet
              för att tillaga kvällsmaten.
            </seg>
            <seg n="faecba64">
              Här är några av de enorma globala utmaningar vi står inför. Lägger
              vi dessutom till att Afrika kanske kommer att lyfta sig utvecklingsmässigt
              står vi inför en gigantisk miljömässig, energimässig och nationalekonomisk
              utmaning. Därför måste Sverige vara drivande inom EU, och EU måste
              vara drivande globalt för att öka medvetenheten och för att driva
              fram miljö- och kostnadseffektiva lösningar.
            </seg>
          </u>
          <note n="b8707b03">
            I detta anförande instämde Osama Ali Maher, Eva Bengtson Skogsberg,
            Ulf Berg, Sten Bergheden, Lars Elinderson, Patrik Forslund, Rolf
            Gunnarsson, Lars Hjälmered, Jeppe Johnsson, Christine Jönsson,
            Rolf K Nilsson, Sten Nordin, Maria Plass och Lars-Arne Staxäng
            (alla m).
          </note>
          <note n="7e653aff">
            Anf. 6 ANITA BRODÉN (fp):
          </note>
          <u who="lars_lindblad_651b30" xml:id="i-ca9cfcc776f162e2-0" n="900c09f6" prev="i-9ca1f1511a2b80eb-0">
            <seg n="2bec6fcc">
              Herr talman! Jag vill börja med att tacka Miljöpartiet som har
              initierat den här viktiga debatten. Jag vill också tacka miljöministern
              som gett oss en bra bild från Nairobimötet men också presenterat
              regeringens miljöpolitik. Den andas både initiativkraft och framtidstro.
            </seg>
            <seg n="cddf186a">
              Jag uppskattade också att miljöministern i Nairobi lyfte fram
              de tuffa utmaningar och behov av verkningsfulla insatser som ligger
              framför oss. Han talade även om ledarskapet, som för övrigt också
              Kofi Annan lyfte fram på ett kraftfullt sätt.
            </seg>
            <seg n="7885826c">
              Klimatfrågan är global. Många lösningar måste därför ske internationellt.
              Inte minst därför är EU-samarbetet så angeläget. Det gäller också
              samarbetet inom FN och andra internationella organ och nätverk.
            </seg>
            <seg n="7c0741d6">
              De riktigt stora utmaningar som nu ligger framför oss handlar
              om post-Kyoto. Det handlar om att få med USA, Australien, Indien
              och Kina i överenskommelserna. De internationella ansträngningarna
              får däremot inte hindra oss från att vidta kraftfulla nationella
              åtgärder.
            </seg>
            <seg n="3e9bd3b7">
              Utmaningen som ligger framför oss handlar om att få bukt med
              och sänka koldioxidutsläppen radikalt. Det handlar inte om en
              sänkning på några få procentenheter. Nicholas Stern, före detta
              chefsekonom för Världsbanken, talar om en sänkning på 6080 procentenheter
              fram till år 2050. Detta låter sig inte göras utan kraftfulla
              insatser. I det arbetet krävs ett trendbrott från fossil användning.
              Olja, kol och naturgas är och förblir ändliga resurser med stor
              klimatmässig påverkan.
            </seg>
            <seg n="6b991530">
              En av många åtgärder för att minimera koldioxidutsläppen är att
              inte göra en förtida avveckling av våra kärnkraftverk men också
              att utveckla och tillvarata vindkraften, vågkraften och solenergin,
              för att nämna några viktiga förnybara källor. Miljöteknik, forskning
              och miljödriven näringslivsutveckling är några av nyckelbegreppen.
            </seg>
            <seg n="2137bbee">
              Satsningar som görs i dag kommer ekonomiskt och ekologiskt att
              vara mycket gynnsamma på sikt. Stern nämner i sin rapport att
              de insatser som nu görs i olika länder på sikt även kan ge mycket
              tillbaka ekonomiskt. Upp till 20 % av bruttonationalprodukten,
              säger han, skulle kunna komma att krävas för miljöinsatser om
              vi inte i dag gör de här stora investeringarna.
            </seg>
            <seg n="89fa0397">
              Det finns en växande marknad för export av miljöprodukter, men
              möjligheten har hittills varit begränsad i Sverige. Danmark och
              Kanada ligger långt framför oss. De danska vindkraftverken säljs
              på export med mycket stor framgång.
            </seg>
            <seg n="a90483ed">
              Miljötekniken hänger samman med forskning och innovationer. Den
              kan ge en miljödriven näringslivsutveckling med många framtida
              arbetstillfällen. Jag vet att Miljödepartementet arbetar med denna
              fråga också. Det är viktigt att sambandet mellan innovationer
              och företagsamhet stärks. Vi måste ha en politisk långsiktighet
              som släpper fram riskkapital och miljömässiga satsningar. Företag,
              innovatörer, finansiärer och beställare, men också forskare på
              universitet och institut, är viktiga aktörer.
            </seg>
            <seg n="64fe1e6d">
              Herr talman! Jag har tidigare i denna kammare tagit upp att biologisk
              mångfald är viktig också ur ett klimatmässigt perspektiv. En satsning
              på biologisk mångfald är därför angelägen. Forskaren Will Steffens
              rön om den accelererande takt i vilken djurarter utrotas måste
              därför tas på största allvar.
            </seg>
            <seg n="5e8f4632">
              Sist men inte minst vill jag lyfta fram ett annat samband som
              är uppenbart. Det handlar om sambandet mellan krig och miljöförstöring.
              På grund av detta är det också angeläget att Sverige driver på
              för att få en fredligare värld. Den aviserade kraftiga och mer
              aktiva utrikespolitiken kommer att vara behövlig. Vi har visserligen
              fått uppleva att alltfler länder blir demokratiska länder, men
              fortfarande upplever vi varbölder i Mellanöstern och många afrikanska
              stater.
            </seg>
            <seg n="5a3c4aba">
              Också miljöbistånd är fortsatt angeläget. Här kan svenskt kunnande
              komma till stor användning.
            </seg>
            <seg n="a8e04173">
              År 2008 kommer att bli ett år för viktiga beslut. I Sverige kommer
              miljömålsavstämningen att ske, och dessutom kommer Kyotoavtalet
              att ses över i enlighet med Nairobibeslutet. Här behöver Sverige
              spela en aktiv roll precis som i arbetet med att få in trafiksektorn,
              inklusive flyget, i handeln med utsläppsrätter, som miljöministern
              också har tagit upp. I närtid kommer avslutningsvis en form av
              hållbarhetskommission att sjösättas, något som jag ser fram emot
              en kommission som har till syfte att undanröja de hinder som försvårar
              ett miljömässigt handlande.
            </seg>
          </u>
          <note n="cdfc184a">
            I detta anförande instämde Christer Nylander och Lars Tysklind
            (båda fp).
          </note>
          <note type="speaker" n="b4509619">
            Anf. 7 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-6048e65367154c8f-0" n="dfb0da32">
            <seg n="abfa41bb">
              Herr talman! Just nu finns unika möjligheter att ta nya initiativ
              för att minska utsläppen av växthusgaser. Ett stort antal forskningsresultat
              och rapporter har presenterats, alltmer välgrundade och övertygande
              om konsekvenserna av de klimatförändringar som sker och de som
              kommer att ske. Trovärdiga kalkyler visar de gigantiska samhällsekonomiska
              kostnader som uppkommer om inget görs, men också kalkyler som
              pekar på stora ekonomiska möjligheter för dem som utvecklar, säljer
              och exporterar nya lösningar och ny teknik.
            </seg>
            <seg n="d2b7f4c9">
              Vi ser en starkt ökande medvetenhet hos enskilda människor, företag,
              politiker och andra beslutsfattare om det utsatta läget, och det
              finns en växande vilja att göra vad man kan för att bidra till
              en riktig utveckling.
            </seg>
            <seg n="d53e2b98">
              Det historiska ansvaret är vårt. Det är de utvecklade industriländerna
              som har varit och är starkt bidragande till den del av klimatförändringarna
              som beror på mänsklig aktivitet. Vi har en skyldighet att göra
              vad vi kan internationellt, i vårt eget land och som enskilda
              personer. Det är en skyldighet mot kommande generationer och mot
              dem som får ta de värsta smällarna, de allra fattigaste och mest
              utsatta på vår jord.
            </seg>
            <seg n="96ed7c2e">
              Vår uppgift är att tillsammans, över nations- och partigränser,
              komma överens om välgrundade och konkreta insatser. Vi får inte
              förfalla till att ha politiska mästerskap i att skrämmas eller
              procentsatsmatcher för att ligga bäst till i målsättningsligan.
            </seg>
            <seg n="86cd51a3">
              Vi ska göra allt vad vi kan här i Sverige för att ta vår del
              av ansvaret för forskning och utveckling liksom för minskningen
              av utsläpp av växthusgaser. Men vi måste också inse att Sverige
              står för en dryg procent av utsläppen av växthusgaser inom EU
              och omkring 0,25 % av världens utsläpp. De stora och avgörande
              insatserna måste ske internationellt, men vi ska som sagt göra
              vad vi kan här hemma.
            </seg>
            <seg n="7246fa19">
              För oss kristdemokrater är det en självklarhet att regeringen
              ska ta klimatpolitiken på allvar. Jag ser fram mot att medverka
              till att de förslag som nu annonseras i det innehållsrika och
              tydliga talet från miljöministern blir så bra som möjligt. Men
              låt mig, herr talman, få skicka med ministern några infallsvinklar
              i det fortsatta beredningsarbetet.
            </seg>
            <seg n="c18af924">
              Som redan sagts är det absolut nödvändigt att internationellt
              få med USA, Kina, Indien, Australien och Brasilien i det arbete
              som blir fortsättningen av Kyotoprotokollet. Allt annat är en
              katastrof. Omfattande ekonomiska satsningar måste göras från EU:s
              sida för att bidra till att bästa tillgängliga teknik används
              i de ekonomiskt snabbväxande länderna. Beslut om rejäla utsläppsminskningar
              inom EU till år 2020 och år 2050 ger tydliga signaler till omvärlden
              om vad som är möjligt och nödvändigt. Överenskommelser med fordonsindustrin
              eller tvingande gränsvärden för hur mycket som får släppas ut
              har naturligtvis stor betydelse. Låginblandningen av etanol måste
              omgående höjas och ambitiösa program för bränslebyten införas.
            </seg>
            <seg n="3cf024fd">
              Här i Sverige måste all offentlig upphandling vara klimatrelaterad,
              miljöbilspremien riktas mot faktisk minskning av utsläppen, energieffektivisering
              och sparande intensifieras samtidigt som kraftvärmen byggs ut
              och satsningar på förnybar energi och effektiviseringar av vår
              koldioxidfria energiproduktion göras så att vi blir nettoexportörer
              av el. Ekonomiska styrmedel måste användas som stärker investeringsviljan
              i klimatvänlig teknik och till klimatriktigt beteende.
            </seg>
            <seg n="6230caeb">
              På det personliga planet kan vi minimera transportinnehållet
              i de varor vi köper. Vi kan köpa en miljöbil nästa gång, och naturligtvis
              använda förnybara bränslen till den, konsekvent tillämpa ecodriving
              , skippa allt vad standby-lägen heter dra ur kontakten så länge
              de eländiga tillverkarna inte har insett att standby är fullständigt
              idiotiskt isolera och dra ned inomhustemperaturen, köpa lågenergilampor
              och ta tåget. Tidningarna är fulla med tips som vi kan bocka av
              och använda ett efter ett och som faktiskt har betydelse.
            </seg>
            <seg n="fd13418b">
              Herr talman! Det finns en stor beredskap hos enskilda personer,
              hos företag och organisationer och inom samtliga partier att dra
              sitt strå till stacken i arbetet med att hejda klimatförändringarna.
              Jag är övertygad om att regeringen med miljöministern i spetsen
              vill forma en klimatkoalition där alla goda krafter bjuds in i
              det arbete som nu sätts i gång inför kontrollstationen 2008.
            </seg>
          </u>
          <note n="0b683899">
            I detta anförande instämde Yvonne Andersson, Annelie Enochson,
            Irene Oskarsson och Ingemar Vänerlöv (alla kd).
          </note>
          <note type="speaker" n="fd7ed782">
            Anf. 8 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-d29e5122d17de135-0" n="495db363">
            <seg n="9ca09d81">
              Herr talman! 200 miljoner hemlösa människor är på flykt och nästan
              hälften av jordens djurarter har dött ut. Den fisk som vi äter
              i dag är slut. Så kan det alltså gå på mindre än 50 år.
            </seg>
            <seg n="564539f5">
              Larmrapporterna om klimatförändringarna kommer nu slag i slag.
              I samma takt växer allmänhetens och mediernas intresse för den
              här globala ödesfrågan, och det är bra. Det är bra att hotet mot
              vår planet äntligen tas på allvar och att det uppstår ett tryck
              från allmänheten på oss politiker att gå till handling. Nu sällar
              sig ju även Volvochefen, Leif Johansson, till den skaran.
            </seg>
            <seg n="ef84cf88">
              I dag hade jag hoppats att miljöministern skulle ge oss besked
              från regeringen om vilken politik som regeringen har för att komma
              till rätta med klimatförändringarna. Men än så länge har jag inte
              hört mer än att ett par miljarder går till järnvägen och en halv
              miljard till vägar.
            </seg>
            <seg n="bea86e47">
              Tror vi att vi gör tillräckligt? Så frågade miljöministern retoriskt
              i sitt anförande på klimatkonferensen i Nairobi. Jag var inte
              där så jag vet inte vilket svar Andreas Carlgren fick. Men jag
              kan i alla fall svara: Nej, vi gör inte tillräckligt, och regeringen
              vill inte tillräckligt. Som Fredrik Reinfeldt sade i valrörelsen
              är miljöfrågorna inte prioriterade för alliansen. Och jag kan
              förstå att miljöministern har problem i regeringen. Det kan inte
              vara lätt att vara en grön minister i en blå regering. Det kan
              inte ens vara lätt att vara grön i det egna partiet numera.
            </seg>
            <seg n="8e92cc6a">
              Vi tar naturligtvis den utsträckta handen. Men än så länge har
              miljöministern inte lyckats prestera mer än en allmänt välvillig
              inställning i miljöfrågan, och miljöfrågan verkar ju inte ha diskuterats
              över huvud taget under de två år som alliansen jobbade för att
              ta makten.
            </seg>
            <seg n="25769bba">
              Miljöministern säger däremot gång på gång att klimatförändringarna
              är en högst prioriterad fråga. Han talade vackert på FN:s klimatmöte
              i Nairobi om vikten av att agera omedelbart för att bromsa klimatförändringarna.
              It is crucial that we start now , sade ministern i sitt tal inför
              FN:s generalförsamling, och det är alldeles sant. Det är avgörande
              för oss alla att vi nu satsar stort och kraftfullt så att inte
              de här beräkningarna slår in. Så vi väntade på regeringens och
              miljöministerns plan, men det verkar inte komma så mycket.
            </seg>
            <seg n="b3b38a0e">
              Däremot har man redan hunnit med att skrota det väldigt framgångsrika
              klimatinvesteringsprogrammet Klimp. Tack vare Klimp har vi lyckats
              minska utsläppen av växthusgaser i Sverige motsvarande vad 70
              000 bilar släpper ut varje år. Det programmet skrotar regeringen,
              ersätter med ingenting, bara borta.
            </seg>
            <seg n="c3746333">
              Dessutom tar regeringen bort alla energirådgivarna i kommunen.
              Intäkterna från trängselavgifterna i Helsingfors ska investeras
              i nya vägar. Man tror knappt att det är sant. Pengarna som man
              tar in för att göra Helsingforssluften bättre ska satsas på mer
              biltrafik.
            </seg>
            <seg n="0edcc268">
              Har regeringen då några nya spännande förslag för att minska
              klimatutsläppen? Svaret är nej.
            </seg>
            <seg n="73788823">
              Men under valrörelsen fanns faktiskt ett litet förslag på miljöområdet,
              nämligen ett löfte om en miljöbilspremie. Det var inte så dumt,
              och därför fick det stryka på foten i budgeten till förmån för
              sänkta skatter för höginkomsttagare. Det kan inte vara lätt att
              vara en grön minister i denna regering. När jag hörde Lars Lindblad
              tala tidigare blev jag glad över att ni inte har hunnit utarbeta
              en fullständig miljöpolitik. Den förfärar.
            </seg>
            <seg n="c3d85a08">
              Tillsammans med Socialdemokraterna och Miljöpartiet har vi tidigare
              under den senaste tioårsperioden höjt biståndet, satsat rejält
              på miljöbistånd och satsat på hemmaplan. Men Carlgrens miljöpolitik
              är en helt annan. Sveriges miljöminister vill använda biståndspengar
              till att åtgärda miljöproblem i Sverige. En sådan politik; att
              ta pengar från fattiga människor för att lösa miljöproblem som
              vi själva har skapat medan de rika får skattesänkningar. Det är
              fullkomligt orimligt. Regeringens handfallenhet är oroväckande.
            </seg>
            <seg n="086a8559">
              Vänsterpartiet har en lång räcka förslag på klimatområdet. Vi
              vill satsa 1,2 miljarder mer än regeringen och betydligt mer än
              de andra riksdagspartierna på klimatinvesteringsprogrammet Klimp.
              För den riktigt stora utmaningen från trafiken vill vi införa
              en så kallad trafikklimp.
            </seg>
            <seg n="9d91ba76">
              Vi har ett paket på drygt 50 förslag för att minska trafikens
              påverkan på klimatet. Vi delger gärna Andreas Carlgren de förslagen.
              Vi vill slopa EU-tullar på etanol, öka inblandning av biodrivmedel
              i bensin och diesel samt införa ett biodrivmedelscertifikat.
            </seg>
            <seg n="83d2f627">
              Andreas Carlgren har tid på sig i kammaren att lägga fram konkreta
              förslag till åtgärder. Jag kunde bara höra om 2 miljarder till
              järnvägen och 1 miljard till vägar. Hur motiverar du att det framgångsrika
              klimatinvesteringsprogrammet Klimp ska skrotas? Hur motiverar
              du att energirådgivaren slopas? Hur tänker regeringen konkret
              hantera den stora utmaningen att minska transporternas utsläpp
              av växthusgaser? Men vi kanske får besked i frågorna strax.
            </seg>
          </u>
          <note n="d7775e19">
            I detta anförande instämde Marianne Berg, Marie Engström och
            Egon Frid (alla v).
          </note>
          <note type="speaker" n="f5252d6f">
            Anf. 9 Miljöminister ANDREAS CARLGREN (c):
          </note>
          <u who="unknown" xml:id="i-14d1b7dda13ea8cd-1" n="dfa6f805">
            <seg n="5c1cfc1d">
              Herr talman! Jag vill börja med att påminna om den ansats jag
              hade, nämligen att detta kräver insatser av ett helt annat slag.
              Jag vill verkligen säga till mina kära vänner i riksdagen att
              jag då inte tror att anförandena från valrörelsen räcker. Jag
              tror att det krävs mer.
            </seg>
            <seg n="0a4ed6f0">
              Jag vill också gjuta in lite mer självförtroende i en del av
              partiernas företrädare som har talat här. Om jag förstår rätt
              har ni långa listor av kritik, skarpa frågor och upprörda känslor
              över att inte mer har gjorts på dessa sex veckor. Men snälla ni,
              inte behöver ni vara så bekymrade över det som har åstadkommits
              under tolv eller åtta år så att styrfarten i skapandet på bara
              sex veckor totalt skulle stanna av och närmast katastrofala resultat
              vänta om man inte på dessa sex veckor tar igen det ni missade
              under tolv eller åtta år. Jag tycker att ni ska sträcka på ryggen.
            </seg>
            <seg n="696d3bc4">
              Jag vill hellre ta vara på den uppmaning som Maria Wetterstrand
              riktade, nämligen att Sverige har bland de bästa förutsättningarna
              och att vi ska sitta längst fram i loket. Jag delar den uppfattningen
              helt. Jag menar att Sverige ska ta ledningen i detta arbete. Jag
              hoppas att jag kan lita på de sista fem sekunder Anders Ygeman
              använde av sitt anförande för att säga att han vill ta en utsträckt
              hand, och Wiwi-Anne Johansson använde en sekund för att säga detta.
            </seg>
            <seg n="f4d938b3">
              Vi tänker ta vara på detta. Detta gäller mycket mer. Då gäller
              det att sträcka sig till de frågor som det verkligen handlar om
              med långsiktighet och hållbarhet. Låt mig visa på något konkret.
            </seg>
            <seg n="542457e5">
              Ja, både jag och regeringen instämmer i Volvochefens inriktning
              att det ska vara lönsamt för den enskilde att köra på miljövänliga
              bränslen och att det ska vara långsiktiga spelregler för det.
              Men det räcker inte riktigt med den lösning han anger eftersom
              den inte är EU-hållbar. Då riskerar den att inte vara långsiktig.
              Låt oss hjälpas åt med lösningen på det problem han beskriver.
            </seg>
            <seg n="7bd7937f">
              Ja, jag delar uppfattningen att vi ska ta vara på klimatinvesteringsprogrammet.
              Det är en missuppfattning att det skulle läggas ned. Det fortsätter.
            </seg>
            <seg n="3a06626e">
              Ja, jag delar uppfattningen att vi ska använda oss av ekonomiska
              styrmedel. Det är regeringens uppfattning. Men vi har ett gemensamt
              problem som ligger i att koldioxidskatten, som har varit så viktig,
              inte ger utrymme för kraftiga ökningar som kan hjälpa oss hela
              vägen fram när det gäller klimatproblemet framöver. Det är därför
              som både Anders Borg, jag och regeringen som helhet säger att
              vi vill samarbeta med riksdagen om att utveckla styrmedel. Vi
              bjuder in för att hitta lösningar.
            </seg>
            <seg n="e029d4dc">
              Låt oss se till helheten. Jag delar Lars Lindblads uppfattning
              om behovet av optimism. Jag instämmer i Anita Brodéns inriktning
              om att hållbarhetskommissionen ska kunna lägga fram lösningar.
              Jag delar Sven Gunnar Perssons uppfattning om vikten av det internationella
              arbetet. Det finns sannerligen en samlad allians med stark vilja
              att åstadkomma arbetet. Är det någonting som visar sig i denna
              debatt är det det. Vi bjuder in hela samhället. Vi heter allians,
              inte bara för att vi är en allians mellan partier utan därför
              att vi vill bilda allianser med hela samhället och skapa breda
              majoriteter också här i riksdagen.
            </seg>
            <seg n="94820e20">
              Men låt mig till sist säga att det som är den verkliga utmaningen
              trots allt är de internationella utmaningarna och de globala hoten.
              Vi ska se till att vi ligger före. Men om vi ska åstadkomma förändringar
              i världen ska vi inte heller förkasta de verktyg vi verkligen
              har för att åstadkomma dessa förändringar. Efter att ha varit
              på EU:s miljöministerråd i Luxemburg, efter att ha deltagit i
              konferensen i Nairobi, efter att ha summerat erfarenheterna av
              de arbeten som har gjorts inom EU, kan jag konstatera att den
              viktiga murbräcka vi har är det ledarskap som kan utövas för att
              också på den globala scenen verkligen utmana bromsklossarna och
              åstadkomma förändringar. På den punkten vill jag inte tappa ett
              av de viktigaste verktygen vi har.
            </seg>
          </u>
          <note n="354350fd">
            I detta anförande instämde Karin Nilsson och Stefan Tornberg
            (båda c).
          </note>
          <note type="speaker" n="1b061216">
            Anf. 10 MARIA WETTERSTRAND (mp):
          </note>
          <u who="maria_wetterstrand_c07fc0" xml:id="i-df750835f46712a5-2" n="6fcdf023">
            <seg n="e70e944a">
              Herr talman! Bättre vara yrvaken än fortfarande ligga och sova,
              kan man väl säga om högerpartiernas inlägg i debatten. Det är
              något slags insikt. Man är duktig på att rabbla upp problemen.
              Men fortfarande är det ändå oklart vad som gäller. Miljöministern
              säger en sak, sträcker ut en hand, och vill att vi ska samarbeta.
              Men Moderaterna låter som de alltid har låtit, det vill säga fullständigt
              föraktfulla för vad som hittills har kommit fram på det klimatpolitiska
              området.
            </seg>
            <seg n="6894e4c5">
              Vilka är det som styr i den regering som sitter i dag? Det är
              till stor del Moderaterna.
            </seg>
            <seg n="07622775">
              Problemet här är att veta vilken politik som gäller. Det talas
              mycket i debatten om att satsa på forskning och de internationella
              frågorna. De partier som pratar om att satsa på de internationella
              frågorna framför allt Moderaterna, de har alltid använt den retoriken
              är de partier som i EU varenda gång det är klimatdiskussioner
              röstar mot förslag för en bättre klimatpolitik i EU. I morgon
              har de moderata ledamöterna i EU-parlamentet chansen att visa
              att de har bytt linje. Då kan de rösta för ett klimatmål inom
              EU, men allt tyder på att de kommer att rösta precis motsatt.
              Varje gång Naturskyddsföreningen går igenom vad Moderaterna gör
              i EU-parlamentet får partiet minuspoäng på varenda punkt.
            </seg>
            <seg n="33cb54d8">
              Man pratar om att det internationella samarbetet är så viktigt
              för att få klimatpolitiken att leda framåt. När det väl kommer
              till kritan kommer man inte fram där heller. Man gör ingenting.
            </seg>
            <seg n="258e6c9e">
              I Helsingfors säger man att det ska ske nationellt. I riksdagen
              säger man att det ska ske i EU. När vi kommer till EU säger man
              att man inte kan göra någonting om inte USA, Kina och Indien gör
              något samtidigt. Resultatet blir att man röstar mot all den politik
              som bedrivs. Snart måste vi ha något slags intergalaktisk klimatkonferens
              för att lösa problemet.
            </seg>
            <seg n="bbe490ad">
              Man pratar mycket om att lägga mer pengar på forskning. Det är
              alldeles utmärkt, men använd aldrig forskning som ett argument
              för att inte göra något nu! Verktygslådan är full. Det finns otroligt
              många förslag på vad som kan göras. Vi vet precis vad som behövs
              för att komma fram på området.
            </seg>
            <seg n="e3594188">
              Ni kanske inte vet det, men många vet vad som behöver göras.
              Man kan inte skylla på att man måste ha mer forskning och utveckling
              innan man gör något. Det som ska hända ska hända nu.
            </seg>
            <seg n="f63f2d97">
              Jag vill återigen ställa frågan till miljöministern.
            </seg>
            <seg n="7b3c6660">
              Kommer ni att ta tillbaka de politiska beslut som ni hittills
              har fattat och de löften som ni har gett att ni ska ta pengar
              från järnvägen och satsa dem på motorvägar?
            </seg>
            <seg n="f699cb40">
              Kommer ni att ta tillbaka beslutet att ni ska förbjuda stockholmarna
              att lägga trängselskatterna på satsningar på kollektivtrafiken?
              Det är något som de flesta stockholmare vill göra.
            </seg>
            <seg n="9e571466">
              Kommer ni att ta tillbaka beslutet att flygskatten ska stoppas
              och i stället hänskjuta det fem år framåt i tiden?
            </seg>
            <seg n="06079a67">
              Och kan man få ett svar när det gäller de internationella överenskommelserna?
            </seg>
            <seg n="623ccc27">
              Kommer ni att stödja det brittiska initiativet att EU ska minska
              utsläppen med 30 %? Vi har inte fått något besked om det. Den
              internationella miljörörelsen frågar var Sverige är. Har Sverige
              gått vilse eller finns vi kvar?
            </seg>
            <seg n="0c1f7718">
              Kommer de 30 procenten i utsläppsminskningar att ske utan att
              man får köpa upp fattiga länders utsläppsrätter?
            </seg>
            <seg n="d9676025">
              Kommer ni internationellt att driva att subventionering av fossila
              bränslen ska stoppas?
            </seg>
            <seg n="b6a0b4c8">
              Kommer ni att säga nej till fossilgasledningen?
            </seg>
            <seg n="ff0b5cbc">
              Kommer ni att driva på för att det ska bli en FN-konferens om
              miljöbränslen?
            </seg>
            <seg n="31b901a1">
              Kommer ni att utreda införandet av klimattullar för de länder
              som inte ställer upp på internationella klimatavtal, till exempel
              USA, så att vi får en rättvis handel för vår industri när andra
              länder vägrar att göra någonting?
            </seg>
          </u>
          <note n="d3a80200">
            I detta anförande instämde Ulf Holm (mp).
          </note>
          <note type="speaker" n="33eb8705">
            Anf. 11 ANDERS YGEMAN (s):
          </note>
          <u who="anders_ygeman_6a8412" xml:id="i-af7945b0c5bcd819-1" n="58c60bfb">
            <seg n="c3a3ddda">
              Herr talman! Vår oro handlar om att de framsteg som Sverige har
              gjort och den internationella topposition som vi lyckades kämpa
              oss till under den socialdemokratiska regeringen ska gå förlorade
              på grund av den nya regeringens brist på handlingskraft. Det är
              därför vi är oroliga och det är därför jag står här i riksdagens
              talarstol och efterlyser förslag till handling.
            </seg>
            <seg n="621cf223">
              Jag ska uttrycka mig kristallklart så att det inte råder något
              tvivel. Vi är beredda att stödja varje skarpt förslag som läggs
              på riksdagens bord. Men hittills är det tomt. Det finns inte ett
              enda skarpt förslag på riksdagens bord. Det har inte heller i
              propositionsförteckningen aviserats ett enda skarpt förslag.
            </seg>
            <seg n="8500017d">
              Men det finns skarpa förslag. De finns i den socialdemokratiska
              budgetmotionen. De finns i den socialdemokratiska kommittémotionen.
            </seg>
            <seg n="ea9b94bf">
              Jag måste fråga Andreas Carlgren om han och hans regeringsunderlag
              är beredda att göra samma sak som de efterfrågar av oss. Tänker
              regeringen stödja de konkreta förslag till klimatförbättringar
              som redan ligger på riksdagens bord i väntan på regeringens utredningar
              och förhalningar?
            </seg>
            <seg n="1af494d1">
              Du sade att det var ett missförstånd att regeringen vill lägga
              ned de lokala klimatinvesteringsprogrammen. På tisdag justerar
              vi ramarna i miljö- och jordbruksutskottet, och där finns det
              förslaget skarpt.
            </seg>
            <seg n="e46a556f">
              Kommer ni då att ta tillbaka det misstaget och stödja de andra
              ramarna?
            </seg>
            <seg n="60d3b34d">
              Då får vi se om det var ett missförstånd eller verklighet.
            </seg>
            <seg n="43546beb">
              Kommer ni att sätta stopp för nedskärningarna inom SMHI? Förslaget
              ligger där skarpt. Vad kommer ni att göra?
            </seg>
            <seg n="bde866a7">
              I Helsingfors handlar det om 200 bussar, som vi har finansierat
              med hjälp av trängselavgifterna.
            </seg>
            <seg n="cf5f5eff">
              Kommer ni att dra tillbaka förbudet att använda trängselavgifterna
              för att betala busstrafiken?
            </seg>
            <seg n="12683da0">
              De ligger där, de skarpa förslagen. Vi är beredda att sluta upp
              bakom varje skarpt förslag som regeringen lägger. Gäller det även
              regeringen?
            </seg>
          </u>
          <note n="41af104f">
            I detta anförande instämde Kerstin Engle, Birgitta Eriksson,
            Ann-Kristine Johansson, Jan-Olof Larsson och Carina Ohlsson (alla
            s).
          </note>
          <note type="speaker" n="5a3f8350">
            Anf. 12 LARS LINDBLAD (m):
          </note>
          <u who="lars_lindblad_651b30" xml:id="i-9ca1f1511a2b80eb-1" n="900c09f6" next="i-ca9cfcc776f162e2-1">
            <seg n="9f81ed8f">
              Herr talman! Maria Wetterstrand verkar inte riktigt ha lyssnat
              på det jag sade. Men vi har utmärkta stenografer i denna kammare,
              så läs protokollet.
            </seg>
            <seg n="1665503c">
              Jag var ganska självreflekterande. Jag sade också att vi är beredda
              att ta vara på det goda som den gamla regeringen genomdrev och
              utveckla det som vi anser vara dåligt.
            </seg>
            <seg n="23a395c2">
              Samma språkförbistring verkar finnas hos Wiwi-Anne Johansson.
              Möjligen är det min skånska som gör att kommunikationen inte fungerar.
              Hon blev till och med förfärad av mitt inlägg. Jag vet inte om
              hon inte förstod vad jag sade eller om det var ordet marknadsekonomi
              som hon gick i gång så oerhört starkt på.
            </seg>
            <seg n="4bd4505d">
              Det är nästan fyra år till nästa val. Låt oss nu ta chansen att
              använda utrymmet för dialog innan vi gräver ned oss i våra skyttegravar
              igen.
            </seg>
            <seg n="68a40e79">
              Jag ska ärligt och tydligt säga att jag är lite bekymrad över
              stämningsläget. Alla sju partier tenderar att sjunga med änglarna
              och tala om problemen.
            </seg>
            <seg n="6cca8e80">
              Vi tar gärna i de enkla delarna av miljöpolitiken. Satsningar
              på hybridbilsteknik, helst som någon annan gör, kastar vi in lite
              politiska pengar i. Bränslecellsteknik tycker vi om. Vätgas som
              energibärare är något som vi tycker är bra i framtiden. Vågkraft
              gillar vi, även om vi bara har sett filmer om det. Energieffektivisering
              talar vi alla om.
            </seg>
            <seg n="cc6871d4">
              Men om vi säger att klimatfrågan är den överordnade miljöfrågan,
              vilka konsekvenser drar vi av det i praktiken? Vilka heliga kor
              är vi redo att slakta? Vilka stenar vågar vi vända på? Om vi är
              överens om att miljöpolitiken är prioriterad och att det finns
              motstående intressen, vilka krav ställer det på oss? Vi måste
              våga ta i de riktigt svåra frågorna. Låt mig snabbt ta några exempel.
            </seg>
            <seg n="1be654f3">
              Vindkraften är koldioxidfri. Påverkan på djurliv, kulturmiljö
              och folks husvärden är negativa effekter. Bioenergin är koldioxidfri.
              Den ger konsekvenser för biologisk mångfald i skogar och leder
              till övergödning. Vattenkraften är koldioxidfri. Den ger påverkan
              på fisk, biologisk mångfald och kulturlandskap. Kärnkraften ja,
              där har vi brytnings- och avfallsproblematiken. Vi måste våga
              ta i detta om vi säger att klimatpolitiken verkligen är den överordnade.
              Och GMO, genmodifierade organismer, är ytterligare en sådan fråga.
            </seg>
          </u>
          <note n="b8bdf8f2">
            I detta anförande instämde Osama Ali Maher, Sofia Arkelsten,
            Ulf Berg, Christine Jönsson och Sten Nordin (alla m).
          </note>
          <note n="2443fe49">
            Anf. 13 ANITA BRODÉN (fp):
          </note>
          <u who="lars_lindblad_651b30" xml:id="i-ca9cfcc776f162e2-1" n="900c09f6" prev="i-9ca1f1511a2b80eb-1">
            <seg n="ea7a551c">
              Herr talman! För våra barns och barnbarns skull har vi allihop
              här ansvar att efterlämna en värld i balans, att ingjuta hopp
              och framtidstro. Jag hade hoppats att Miljöpartiet, som har tagit
              initiativ till denna debatt, efter denna debatt i dag på förmiddagen
              ändå skulle komma att känna av med vilket ansvar vi nu tar oss
              an klimatfrågan.
            </seg>
            <seg n="5ecad0ec">
              Under förra mandatperioden hade alliansen stöd av Miljöpartiet
              i ganska många omröstningar. Inte minst i miljömålsomröstningen
              var det en hel del skarpa förslag, men där avstod däremot Socialdemokraterna
              från att följa oss.
            </seg>
            <seg n="f9581a56">
              Men nu gäller det! En hand har sträckts ut, och det är oerhört
              angeläget att vi nu tillsammans jobbar framåt. Internationella
              initiativ har förts fram här i dag oerhört angeläget. Att höja
              ambitionsnivån både nationellt och internationellt är nödvändigt,
              liksom att ta initiativ till att bjuda in medborgare, forskare,
              näringsliv och beslutsfattare i denna viktiga process. Vi som
              nation ska ta på oss att spela en viktig pådrivande roll.
            </seg>
            <seg n="881e5ccc">
              Klimatfrågan har lyfts fram här i dag. Självklart innefattar
              den också havsmiljö och en hållbar samhällsplanering över huvud
              taget. Då vill vi använda oss av ekonomiska styrmedel. Vi vill
              satsa mer på forskning, teknikutveckling och, sist men inte minst,
              ta vara på de internationella forum, bland annat EU, där vi kan
              vara med och driva på.
            </seg>
          </u>
          <note type="speaker" n="59ebf037">
            Anf. 14 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-6048e65367154c8f-1" n="dfb0da32">
            <seg n="7d767e5f">
              Herr talman! När man lyssnar på oppositionens företrädare kan
              man undra var de var någonstans när miljöministern höll sitt anförande.
              Det måste vara den värsta sortens selektiva lyssnande som har
              förekommit i världshistorien. Det är möjligt att det är en besvärande
              komplikation i grävandet av skyttegravar att det faktiskt är regeringens
              klimat- och miljöpolitik som vår miljöminister för fram.
            </seg>
            <seg n="36f6cf76">
              Låt mig bara i all ödmjukhet påminna om att det inte är mer än
              ett halvår sedan som dåvarande regering tillsammans med v under
              stort buller och bång och efter lång väntan lade fram en klimatproposition.
              Den innehöll ett enda konkret förslag, nämligen att klimatmålet
              skulle vara oförändrat och att nya förslag skulle beredas inför
              kontrollstationen år 2008.
            </seg>
            <seg n="8d90023d">
              Mitt intresse för samhällsengagemang och samhällsarbete föddes
              när jag läste om den svenska insatsen för nedrustning. Genom personer
              som Alva Myrdal och Inga Thorsson bidrog vårt land starkt till
              att man tvärs över starka nationella intressen och avgrundsdjupa
              ideologiska och politiska skillnader kunde skapa en gemensam verklighetsbild
              och enas om viktiga åtgärder för att skapa en säkrare värld.
            </seg>
            <seg n="e2ab5f31">
              Det vore rent uselt om inte världens ledare kan ta de utmaningar
              som nu kräver sina lösningar, 30, 40, 50 år senare. Sverige och
              Europa bör och ska än en gång visa på det ledarskap och mod som
              då krävdes för att bryta kärnvapenkapprustningen och som nu krävs
              för att bryta en utveckling som hotar den ekologiska balansen
              i grunden genom de klimatförändringar som sker.
            </seg>
            <seg n="4434ce8e">
              Det svenska ordförandeskapet i EU 2009 bör vara helt inriktat
              på detta.
            </seg>
            <seg n="6cf0c996">
              Tack, Miljöpartiet för den här debatten.
            </seg>
          </u>
          <note type="speaker" n="85a484af">
            Anf. 15 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-d29e5122d17de135-1" n="495db363">
            <seg n="93224798">
              Herr talman! Huruvida vi i oppositionen är hörselskadade eller
              inte får vi väl utreda vid något senare tillfälle. Dessvärre tror
              jag att jag hörde helt rätt vad Lars Lindblad sade. Jag är tyvärr
              ganska övertygad om att vår miljöminister har hamnat i dåligt
              sällskap. Att, som jag sade tidigare, försöka vara en grön minister
              i den här blå regeringen kan inte vara en önskedröm.
            </seg>
            <seg n="f9c25ee2">
              Miljöministern sade att jag hade missuppfattat frågan om klimatinvesteringsprogrammet
              Klimp och att det fortsätter. I så fall fortsätter det utan att
              kosta några pengar. Som Anders Ygeman sade finns det inte ett
              öre efter 2008 till Klimp. Det är verkligen en guldklimp som det
              är oerhört tråkigt att regeringen vill skrota.
            </seg>
            <seg n="88c8f60d">
              Vi har en väldig massa bra förslag. Vi har också i vår budgetmotion
              pengar till SMHI och deras klimatforskning så att de slipper ge
              sig ut och tigga och be för att kunna forska i klimatproblem.
            </seg>
            <seg n="0b9c67f6">
              Lars Lindblad sade något tidigare visserligen adresserat till
              Miljöpartiet om att vi som står för en aktiv miljöpolitik tror
              att vi ska tillbaka till ett samhälle där vi lever med stampade
              jordgolv och ingen elektricitet. Så är inte fallet. Tittar man
              på våra förslag ser man att det finns en hållbar utveckling, men
              det finns också sådant som man kanske ska inskränka. Vi kan säkert
              komma överens om vad vi ska göra.
            </seg>
            <seg n="0d1a89ae">
              Andreas Carlgren är välkommen att titta på alla våra motioner.
              Se för all del till att lägga pengar till Klimp. Det skulle vara
              trevligt att få svar på om Klimp lever eller inte efter 2008.
            </seg>
          </u>
          <note n="0ad8a2da">
            I detta anförande instämde Egon Frid (v).
          </note>
          <note type="speaker" n="40e655a3">
            Anf. 16 Miljöminister ANDREAS CARLGREN (c):
          </note>
          <u who="unknown" xml:id="i-14d1b7dda13ea8cd-2" n="dfa6f805">
            <seg n="71b72867">
              Herr talman! Efter att ha lyssnat på debatten måste jag säga
              att om vi ska kunna lösa världens klimatproblem och göra det som
              Sverige också ska bidra med i det arbetet behövs det sannerligen
              också ett annat politiskt klimat. Det behövs klimatförändring
              för jordens villkor, och det behövs klimatförändring i riksdagen.
            </seg>
            <seg n="31a871b1">
              Lyssna till exempel på Lars Lindblads reflexion, djup och vilja
              att göra något. Jag tycker inte att vi behöver misstänkliggöra
              varandra sannerligen inte. Detta handlar om något annat. Det handlar
              om att det krävs insatser utöver det vanliga och av annat slag.
              Jag ser inget skäl att misstänkliggöra oppositionen för att nu
              komma med kritiklistor för att man är bitter över ett valnederlag.
              Jag ser ingen anledning för er att misstänka att detta inte är
              den samlade regeringens vilja, avsikt och bestämdhet. Vartenda
              parti i alliansregeringen står bakom detta. Försök inte diskutera
              något annat.
            </seg>
            <seg n="659558a7">
              Det duger inte, om vi ska åstadkomma detta, att vi sysslar med
              misstänkliggöranden när det gäller klimatpengarna. De ligger där
              2007 och 2008. Det ska samtidigt utvärderas vad som är den bästa
              formen för att gå vidare.
            </seg>
            <seg n="0ac5a39c">
              Jag har gett beskedet att alliansens klimatmiljard står fast.
            </seg>
            <seg n="93543e01">
              Försök inte med misstänkliggörandena. Lämna misstänkliggörandena
              när det gäller järnväg och motorvägar. Missbeskriv inte vad som
              faktiskt görs. Missbeskriv inte vad det är som sker när det gäller
              Citybanan. Pengarna växer och riskerar att bli gökungen som kickar
              ut kollektivtrafiken ur boet.
            </seg>
            <seg n="5d996f61">
              Har vi inte ett gemensamt ansvar för att göra något åt det?
            </seg>
            <seg n="ca09fc69">
              Vi håller den tidtabell som riksdagen så sent som i våras förklarade
              vara den riktiga. Kan det vara så fel bara några veckor efter
              valet att man behöver hota med att det blir katastrof om man följer
              den tidtabell för klimatbeslutet som ni själva fastställde?
            </seg>
            <seg n="c884f684">
              Vi behöver skapa en helt annan inriktning om detta ska kunna
              lösas. Det krävs en helt annan form av överbryggning, allvarligt
              menad, inte för att skydda sig för någon rädsla av politiska skäl
              utan för den rädsla det innebär om människor inte ska kunna känna
              trygghet i att det politiska ledarskap som krävs i Sverige finns.
            </seg>
            <seg n="69e193f6">
              Sverige ska ligga längst fram ja! Vi är det land som är på väg
              att gå i mål med Kyotoåtagandena med god marginal. Regeringar
              av bägge blocken har skäl att tillgodoräkna sig berömmet för det.
              Sedan 1990 har tillväxten i Sverige ökat med 30 %. Vi har trots
              det kunnat minska klimatutsläppen. Det visar på möjligheten att
              skapa en kraftfull miljöpolitik som leder till ekonomisk tillväxt
              och mycket snabb ekonomisk utveckling.
            </seg>
            <seg n="a9ead34d">
              När jag var i Kyoto fick vi av den internationella miljöorganisationen
              Climate Action Network utmärkelsen att Sverige hade den bästa
              klimatpolitiken, den högsta klimatrankningen, i världen.
            </seg>
            <seg n="19da4198">
              Låt oss ta vara på det tillsammans. Låt oss utnyttja förutsättningarna.
              Det räcker inte att vi bara skapar förutsättningar för några promille
              av världens utsläpp här hemma. Vi måste också utnyttja de plattformar
              som krävs för att vi ska kunna ändra bromsklossarnas inriktning
              i världen. Det är den enda punkt där jag klart och tydligt vill
              säga till Miljöpartiet att vi inte är med. Vi vill inte överge
              det verktyg som EU innebär. Vi är övertygade om att det vore helt
              fel att nu så snabbt som möjligt försöka lämna den plattform vi
              har för att påverka EU:s sjundedel av världens utsläpp långt mer
              än våra promille eller den del som handlar om att ge sig på de
              verkligt stora utsläppsländerna i världen i förhandlingar i syfte
              att komma till gemensamma lösningar. Bara med gemensamma lösningar
              i Sverige och internationellt kan vi rädda människor undan det
              klimathot som annars bara kommer att leva vidare.
            </seg>
          </u>
          <note n="11ee3422">
            I detta anförande instämde Stefan Tornberg (c).
          </note>
          <note type="speaker" n="80ebe8cb">
            Anf. 17 MARIA WETTERSTRAND (mp):
          </note>
          <u who="maria_wetterstrand_c07fc0" xml:id="i-df750835f46712a5-3" n="6fcdf023">
            <seg n="6fb61631">
              Herr talman! Du tar på dig ett stort ansvar, miljöministern,
              när du går ut och lovar en helt annan politik än den som finns
              i era rapporter och valmanifest inför valet och i den budgetproposition
              som ni lade fram för bara några veckor sedan.
            </seg>
            <seg n="3b59c3b8">
              Det är ganska drastiskt jag vet inte om jag har varit med om
              det någon gång förut att en minister bara några veckor efter det
              att en budgetproposition har lagts fram går ut och lovar att politiken
              ska se helt annorlunda ut redan nästa år än vad som står i budgeten.
            </seg>
            <seg n="d3c18e7c">
              Jag vill nu ta tillfället i akt att lägga fram några förslag.
              De kommer att skrivas in i protokollet. Du kan ta det sedan och
              ha det på bordet när du funderar vidare.
            </seg>
            <seg n="be43001e">
              Låt trängselskatten gå till kollektivtrafik. Om flera människor
              ska åka kollektivt måste det bli mer pengar dit.
            </seg>
            <seg n="f6cb78b5">
              Bygg Citybanan. Det kommer att vara värt investeringarna.
            </seg>
            <seg n="5aa34f76">
              Stoppa bygget av Förbifart Helsingfors. Det ökar utsläppen av
              koldioxid. Det ökar lastbilstransporterna i stället för att man
              flyttar över godstransporterna till järnväg.
            </seg>
            <seg n="dc6f357f">
              Inför miljöbilspremien. Passa på att rösta för det i riksdagen
              när Miljöpartiets förslag kommer upp, eftersom ni inte har lagt
              fram det själva.
            </seg>
            <seg n="02105028">
              Se till att man kan ställa om sina befintliga bilar till att
              köra på miljöbränslen och få ett skatteavdrag för det.
            </seg>
            <seg n="0aaf1716">
              Slopa skatten på miljöbränslen helt och hållet. Höj i stället
              bensinskatten så att det blir lönsamt att välja att köra på miljöbränslen.
            </seg>
            <seg n="26577b74">
              Fortsätt att fasa ut oljepannorna. En tredjedel av oljepannorna
              försvann på ett år när vi genomförde skatteväxlingen.
            </seg>
            <seg n="049cd946">
              Säg nej till fossilgasen.
            </seg>
            <seg n="6d757e26">
              Meddela omedelbart internationellt stödet för en minskning med
              30 % av EU:s utsläpp utan att man ska få tillgodoräkna sig insatser
              i fattiga länder. Dessa insatser ska göras ändå, men inte på bekostnad
              av det som man gör hemma.
            </seg>
            <seg n="9e6dd7c2">
              Utred om man kan införa klimattullar mot USA som vägrar att ställa
              sig bakom Kyotoprotokollet.
            </seg>
            <seg n="0ffe7c36">
              Stoppa stödet till fossilkraft som kommer från en massa olika
              internationella investeringsorgan.
            </seg>
            <seg n="b022e51b">
              Ställ krav på biltillverkarna att alla bilar som produceras ska
              klara gränserna.
            </seg>
            <seg n="5fce6bae">
              Se till att tekniköverföring till de fattiga länderna kan fortsätta,
              och genomför en rejäl satsning på miljöbistånd.
            </seg>
            <seg n="7aebfffe">
              Och om du ändå ska bryta budgetöverenskommelsen, så kan du väl
              göra de här sakerna också?
            </seg>
          </u>
          <note n="169fdb0a">
            I detta anförande instämde Ulf Holm och Peter Rådberg (båda mp).
          </note>
          <note type="speaker" n="e3df0ce2">
            Anf. 18 Miljöminister ANDREAS CARLGREN (c):
          </note>
          <u who="unknown" xml:id="i-1ef4d556d542ee0f-0" n="dfa6f805">
            <seg n="d5f7c561">
              Herr talman! Vi kommer självklart att bedöma varje klokt förslag
              som gör det möjligt att avvärja klimathotet men också att flytta
              fram positionerna internationellt.
            </seg>
            <seg n="8eb932d5">
              Som jag sade kommer vi i en nära framtid att återkomma och ge
              den inbjudan som jag i dag har talat om konkret form.
            </seg>
            <seg n="49e63d7c">
              Jag vill också till sist säga att det är klart att den verkliga
              utmaningen för Sveriges riksdag inte bara är att lista alla de
              radikala klimatåtgärder som krävs, vilket vi ska göra, utan också
              att skapa de samhällsvillkor som samlat behövs för att vi ska
              kunna vända klimathot till möjligheter, utveckling och tillväxt,
              nya marknader i världen, ny teknik och framgång.
            </seg>
            <seg n="8949f2f5">
              Det är klart att man ibland kan känna uppgivenhet inför bristen
              på politisk handlingskraft. Då är det lätt att också känna uppgivenhet
              inför demokratin. Men om det är någonting som är nödvändigt så
              är det att i detta arbete stärka den liberala demokratins möjligheter,
              både till öppenhet och till mobilisering av engagemang i hela
              samhället.
            </seg>
            <seg n="3926e674">
              Det handlar om att genom demokratin också mobilisera marknadsekonomins
              förmåga till en oerhört snabb omställning, förändring och handlingskraft
              men att rikta den så att den kan förändra miljöpåverkan och klimathot.
              Det handlar om att skapa förutsättningar för snabb teknologisk
              utveckling som kan ta vara på nya ännu oupptäckta möjligheter.
              Och till sist handlar det om någonting så viktigt som det som
              det som den liberala filosofen Karl Popper beskrev som det öppna
              samhällets möjligheter, det vill säga att det nyfikna samhället,
              det samhälle som hela tiden prövar nya lösningar, som mödosamt
              men ändå snabbt tar sig fram, alltid kan ompröva misstag.
            </seg>
            <seg n="c5e1f18d">
              Vi vill samarbeta med den svenska riksdagen om att skapa dessa
              långsiktiga institutioner. Detta är en uppgift som kräver både
              sina statsmän och sina statskvinnor av lite annat slag än i vanliga
              fall. Och vi ser fram mot ett fortsatt samarbete.
            </seg>
            <seg n="ddfdc359">
              Tack ska ni ha, hela riksdagen!
            </seg>
          </u>
          <note n="323f2a33">
            Överläggningen var härmed avslutad.
          </note>
          <note n="de614895">
            3 § Utökning av antalet suppleanter i EU-nämnden
          </note>
          <note n="e28d45bc">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i EU-nämnden skulle utökas
            från 28 till 30.
          </note>
          <note n="4adbbe21">
            Kammaren medgav denna utökning.
          </note>
          <note n="a0291355">
            4 § Val av extra suppleanter i EU-nämnden
          </note>
          <note n="724cde8d">
            Företogs val av extra suppleanter i EU-nämnden.
          </note>
          <note n="420c5363">
            Kammaren valde i enlighet med valberedningens förslag till
          </note>
          <note n="4b345ae0">
            suppleanter i EU-nämnden
          </note>
          <note n="2bf0fb4a">
            5 § Ledighet
          </note>
          <note n="6d4f2ac6">
            Förste vice talmannen meddelade att Tobias Krantz (fp) ansökt
            om föräldraledighet under tiden den 4 december 20065 januari 2007.
          </note>
          <note n="9865f8ac">
            Kammaren biföll denna ansökan.
          </note>
          <note n="876615e7">
            Förste vice talmannen anmälde att Emma Löfdahl Landberg (fp)
            skulle tjänstgöra som ersättare för Tobias Krantz.
          </note>
          <note n="a84eff4f">
            6 § Anmälan om kompletteringsval till utskott
          </note>
          <note n="416a6f96">
            Förste vice talmannen meddelade att Folkpartiet liberalernas
            riksdagsgrupp under Tobias Krantz föräldraledighet anmält hans
            ersättare Emma Löfdahl Landberg som suppleant i civilutskottet,
            socialförsäkringsutskottet, kulturutskottet och näringsutskottet.
          </note>
          <note n="9be879c6">
            Förste vice talmannen förklarade vald under tiden den 4 december
            20065 januari 2007 till
          </note>
          <note n="3684aa19">
            suppleant i civilutskottet
          </note>
          <note n="d430f43d">
            suppleant i socialförsäkringsutskottet
          </note>
          <note n="d927a4cd">
            suppleant i kulturutskottet
          </note>
          <note n="3d3017ef">
            suppleant i näringsutskottet
          </note>
          <note n="a5d45e23">
            7 § Meddelande om val
          </note>
          <note n="c4b27fbf">
            Förste vice talmannen meddelade att val av justitieombudsman
            och ställföreträdande justitieombudsman skulle äga rum torsdagen
            den 23 november.
          </note>
          <note n="a96e0449">
            8 § Meddelande om preliminär plan för kammarens sammanträden
          </note>
          <note n="ab477dbd">
            Förste vice talmannen meddelade att en preliminär plan för kammarens
            sammanträden 2007 till och med vecka 37 delats ut till kammarens
            ledamöter.
          </note>
          <note n="3d32fa51">
            9 § Anmälan om fördröjda svar på interpellationer
          </note>
          <note n="17095dd9">
            Till riksdagen hade inkommit följande skrivelser:
          </note>
          <note n="0cefa64f">
            Interpellation 2006/07:58
          </note>
          <note n="ab357240">
            Interpellation 2006/07:58 OsloGävleförbindelsen
          </note>
          <note n="68f3733c">
            Interpellationen kommer att besvaras fredagen den 1 december
            2006.
          </note>
          <u who="unknown" xml:id="i-c038b385d32977da-0" n="dfa6f805">
            <seg n="ec12676d">
              Skälet till dröjsmålet är andra redan inplanerade åtaganden.
            </seg>
            <seg n="ec12676d">
              Skälet till dröjsmålet är andra redan inplanerade åtaganden.
            </seg>
            <seg n="c38678cc">
              Skälet till dröjsmålet är redan inplanerade åtaganden.
            </seg>
            <seg n="0f0201ef">
              Skälet till dröjsmålet är utlandsresor.
            </seg>
          </u>
          <note n="559d51a8">
            Fredrik Ahlén
          </note>
          <note n="335d88be">
            Interpellation 2006/07:60
          </note>
          <note n="a020428e">
            Interpellation 2006/07:60 Ny pendeltågstunnel eller ett eventuellt
            tredje spår
          </note>
          <note n="68f3733c">
            Interpellationen kommer att besvaras fredagen den 1 december
            2006.
          </note>
          <note n="559d51a8">
            Fredrik Ahlén
          </note>
          <note n="dede6d5d">
            Interpellation 2006/07:67
          </note>
          <note n="4d9b1740">
            Interpellation 2006/07:67 Citybanan och Helsingforssberedningen
          </note>
          <note n="68f3733c">
            Interpellationen kommer att besvaras fredagen den 1 december
            2006.
          </note>
          <note n="559d51a8">
            Fredrik Ahlén
          </note>
          <note n="9b1e91c9">
            Interpellation 2006/07:72
          </note>
          <note n="241a35c1">
            Interpellation 2006/07:72 Svenskt initiativ till internationell
            HBT-konvention och HBT-världskonferens
          </note>
          <note n="68f3733c">
            Interpellationen kommer att besvaras fredagen den 1 december
            2006.
          </note>
          <note n="7e6eb8e8">
            Inga Eriksson-Fogh
          </note>
          <note n="6bfcfc3e">
            10 § Hänvisning av ärenden till utskott
          </note>
          <note n="5d4a39fc">
            Föredrogs och hänvisades
          </note>
          <note n="85c9ae08">
            11 § Redovisning av AP-fondernas verksamhet 20012005
          </note>
          <note n="50bb594d">
            Föredrogs
          </note>
          <note type="speaker" n="06c0b16d">
            Anf. 19 CHRISTER NYLANDER (fp):
          </note>
          <u who="christer_nylander_37ae93" xml:id="i-04557cb0775e1a2a-0" n="bfdcc311">
            <seg n="f171fd38">
              Herr talman! Den här förmiddagen fortsätter att handla om stora
              och långsiktiga frågor. Nu handlar det om pensionssystemet. Och
              det har fallit på min lott att introducera detta ärende, finansutskottets
              betänkande 6. Det handlar om något som berör de flesta svenskar,
              nämligen framtidens pensioner.
            </seg>
            <seg n="d05ce817">
              AP-fonderna ingår i ålderspensionssystemet. Kapitalet i FörstaFjärde
              AP-fonden samt Sjätte AP-fonden är en del av pensionssystemets
              tillgångar och utgör en sorts buffert i pensionssystemet. Tanken
              är att fondernas kapital ska användas till att jämna ut tillfälliga
              skillnader som kan uppstå mellan inbetalningar och utbetalningar
              av pensioner. Sådana skillnader kan uppstå om antalet förvärvsarbetande
              minskar kraftigt samtidigt som antalet pensionärer ökar. Men de
              kan också uppstå när vi har en befolkningstillväxt, ekonomisk
              tillväxt och löneökningstakt som påverkar de framtida pensionerna.
            </seg>
            <seg n="849baa0e">
              Sedan det nya pensionssystemet infördes har avgifterna överstigit
              utbetalningarna, vilket innebär att dessa buffertfonder inte har
              behövt bidra till finansieringen av pensionsutbetalningarna. Beräkningar
              tyder dock på att befolkningsutvecklingen framöver kan bli sådan
              att vi omkring år 2010 kan få en annan situation och att utgifterna
              då överstiger avgifterna och att man får använda de buffertar
              som har byggts upp.
            </seg>
            <seg n="ce2bd06c">
              Regeringen utvärderar varje år AP-fondernas verksamheter och
              hur de förvaltar sina medel. Och finansutskottet granskar denna
              utvärdering i detta betänkande.
            </seg>
            <seg n="6984650d">
              Uppdraget till fonderna är att de ska se till att de pengar som
              de har används på bästa möjliga sätt och ger bästa möjliga långsiktiga
              avkastning.
            </seg>
            <seg n="7909c064">
              AP-fonderna gav under 2005 ett sammanlagt resultat på 113 miljarder
              kronor. Skillnaden mellan pensionsavgifterna och pensionsutbetalningarna
              gav under året ett överskott på 10,5 miljarder kronor. Kostnaden
              för administrationen uppgick till 1,2 miljarder kronor. Sammantaget
              innebär detta att AP-fondernas samlade kapital ökade med 123 miljarder
              kronor. Det gör att man nu har 769 miljarder kronor i sin förmögenhet.
            </seg>
            <seg n="9f210fde">
              Under de senaste fem åren har fondernas avkastning legat på i
              genomsnitt över 4 %. Och om man räknar bara den reala avkastningen
              så ligger den på omkring 2,8 % under dessa fem år. Och det är
              första gången sedan pensionsreformen sattes i sjön som den långsiktiga
              reala avkastningen är positiv. De stora förluster som fonderna
              gjorde i samband med börsfallet 20012002 har därmed hämtats igen.
            </seg>
            <seg n="51e90a97">
              Avslutningsvis är det viktigt att notera att finansutskottet
              är enigt i sin syn på hur AP-fonderna har förvaltat sina medel.
              Och det är ett enigt utskott som lägger regeringens utvärdering
              av AP-fonderna till handlingarna.
            </seg>
            <seg n="d2ab7e2e">
              Det har inte väckts någon motion med anledning av skrivelsen.
              Däremot behandlar utskottet i detta betänkande två motioner från
              den allmänna motionstiden, en från Miljöpartiet och en från Vänsterpartiet.
              Utskottets majoritet avstyrker båda dessa motioner, vilket har
              lett till att minoriteten har reserverat sig. Jag skulle gissa
              att debatten framöver kommer att handla om just dessa reservationer.
            </seg>
          </u>
          <note type="speaker" n="d711e6fe">
            Anf. 20 ULLA ANDERSSON (v):
          </note>
          <u who="ulla_andersson_97add8" xml:id="i-be2f20a6a2ca9db7-0" n="100c0c97">
            <seg n="dfdd547d">
              Herr talman! Vi har nyss tagit del av en redovisning av AP-fondernas
              verksamhet och kan, glädjande nog, konstatera att den långsiktiga
              reala avkastningen har varit positiv och att förlusterna har återtagits.
            </seg>
            <seg n="ad21ab7d">
              Vad vi dessutom kan läsa är att den operativa förvaltningen så
              att säga av summan av insatserna inte har bidragit till en ökad
              avkastning, vilket i sig kan tyckas märkligt. Det säger också
              en hel del om hur marknaden är beskaffad och borde faktiskt leda
              till viss eftertanke kring hur vi använder våra gemensamma pengar.
              Där ska ju de blivande pensionärerna spekulera bort en del av
              sina avgifter.
            </seg>
            <seg n="9da60ccc">
              Vi kan också konstatera att två tredjedelar av aktierna i fonderna
              är utländska, ungefär 319 miljarder. Det betyder att våra pengar
              som vi har avstått från för att säkra pensionerna framöver är
              med och undergräver en del av våra möjligheter till ökad sysselsättning
              här hemma en ordning som tyvärr verkar gillas av de fem partierna
              bakom pensionsöverenskommelsen.
            </seg>
            <seg n="3c8ece80">
              En annan ordning som verkar gillas av de här fem partierna är
              den med det odemokratiska att riksdagen faktiskt inte fattar beslut
              i de här frågorna, som ju berör landets pensionärer även kommande
              pensionärer och är en stor del av samhällsekonomin men som sköts
              av en liten krets utan insyn. I denna grupp kan de alltså själva
              sitta och avgöra om pengar ska överföras från AP-fonderna till
              statens budget, vilket också på sikt självklart riskerar att göra
              att den så kallade bromsen slår till. I så fall blir det en sänkning
              av pensionerna.
            </seg>
            <seg n="59a3d5e9">
              Vi i Vänsterpartiet är ganska oroliga över pensionssystemets
              hållbarhet och vill därför, i enlighet med vår motion, att riksdagen
              fattar beslut om att inga ytterligare överföringar får ske från
              AP-fonderna till statsbudgeten.
            </seg>
            <seg n="e852f756">
              Det kan då kanske också vara läge att påminna riksdagen om det
              gamla beslutet om att inga ytterligare överföringar ska ske. Om
              varaktiga överskott sker efter den 1 januari ska det tillfalla
              de försäkrade.
            </seg>
            <seg n="2c450c75">
              En annan fråga som jag skulle vilja ställa är den om hur länge
              Genomförandegruppen anser att genomförandeprocessen när det gäller
              det nya pensionssystemet ska hålla på. Är det till år 2018 då
              det äldre pensionssystemet är helt utfasat, eller är det till
              år 2030 då vi inte längre har kvar tjänstepensionerna?
            </seg>
            <seg n="c5752314">
              Jag undrar också hur länge de fem partierna anser att en liten
              krets ska sitta och fatta beslut i för medborgarna så avgörande
              frågor utan att riksdagen ska kunna vara delaktig.
            </seg>
            <seg n="b2cc61a9">
              Våra pensionspengar ska inte heller enbart garantera vår pension,
              utan de ska också kunna garantera arbete fram till pensionen.
              Det är i ett vänsterperspektiv både rimligt och logiskt. Det viktigaste
              för framtidens pensionärer är full sysselsättning i dag. Det är
              också det viktigaste för vår gemensamma välfärd.
            </seg>
            <seg n="9e0be46e">
              I redogörelsen om AP-fonderna kan man också läsa att det är dagens
              förvärvsaktiva som betalar dagens pensioner och att det kan kallas
              för ett generationskontrakt. Det är därför som Vänsterpartiet
              anser att en del av det här pensionskapitalet ska användas till
              att stödja en politik för full sysselsättning. Det skulle underlätta
              för en politik som var sådan att hela Sverige skulle kunna leva.
            </seg>
            <seg n="f506dd8a">
              I dag används våra pengar i stället till att uppnå maximal avkastning
              på insatt kapital detta oavsett konsekvenser. Det kan ju innebära
              att just den aktiesats som gjorde att jag eller någon pensionär
              framöver får en lite bättre pension faktiskt är en del i att undergräva
              min egen sysselsättning, det vill säga att den aktie som jag har
              köpt utomlands för mina pensionspengar gäller ett företag som
              i sin tur köper upp det bolag där jag är aktiv och jobbar och
              som läggs ned.
            </seg>
            <seg n="0dc1274a">
              Ofta talas det från både höger och vänster om behovet av kapital
              till att starta och utveckla företag, framför allt i olika glesbygdsområden.
              Med regionala och lokala fonder, till exempel de så kallade Kanadafonderna,
              skulle vi kunna både rädda jobb och skapa nya jobb. Vi skulle
              kunna rädda företag och kunna skapa nya företag och därmed också
              bidra till regional utveckling men framför allt till vår välfärd
              och framtida pensioner.
            </seg>
            <seg n="27db404b">
              Kanadafondernas mål det är rätt känt runtom i världen är enligt
              lagstiftningen att investera i regionala företag och ge dem stöd
              för att skapa, upprätthålla och bevara jobb, främja den ekonomiska
              utbildningen av arbetare och hjälpa dem att öka sitt inflytande
              över regionens ekonomiska utveckling, stimulera regionens ekonomi
              genom att göra strategiska investeringar som är till nytta för
              arbetare och näringsliv samt främja utvecklingen av näringslivet
              regionalt genom att erbjuda arbetare att bidra genom att köpa
              andelar i fonden.
            </seg>
            <seg n="684999d2">
              Det vore väl rimligt att tycka att riksdagen borde ta till vara
              de verktyg som finns för att höja sysselsättningen. Därför tycker
              vi att Kanadafonderna är en rimlig och bra modell. Men det finns
              också andra exempel, bland annat i USA.
            </seg>
            <seg n="4d9b809b">
              Vi kan också konstatera att där Kanadafonderna har gått in har
              man lockat till sig privata investerare. Man kan säga att en Kanadadollar
              har gett tre nya privata investerardollar. Det säger en hel del
              om de möjligheter och resurser som finns i en sådan fond.
            </seg>
            <seg n="8b33dc82">
              Man kan undra varför vi ska avsätta drygt 60 %, två tredjedelar,
              av våra pensionsmedel i aktier utomlands men inte kunna genomföra
              försök här hemma med Kanadafonder eller regionala eller lokala
              fonder.
            </seg>
            <seg n="f32e9ab4">
              Vänsterpartiet har under den allmänna motionstiden lämnat in
              en motion med det kravet. Därför stöder vi även Miljöpartiets
              motion som behandlats av utskottet.
            </seg>
          </u>
          <note n="680b9915">
            Härmed yrkar jag bifall till både reservation 1 och reservation
            2.
          </note>
          <note type="speaker" n="a41b9a6f">
            Anf. 21 HANS HOFF (s):
          </note>
          <u who="hans_hoff_aff0b8" xml:id="i-ecec5b4d574f1cd7-0" n="ffa0c86e">
            <seg n="06de24a1">
              Herr talman! I skrivelsen redovisar regeringen AP-fondernas verksamhet
              åren 20012005. Redovisningen visar att fondernas sammantagna kapital
              i slutet av år 2005 uppgick till nästan 770 miljarder kronor.
              Detta är drygt 200 miljarder kronor mer än vid ingången av år
              2001.
            </seg>
            <seg n="ba73686b">
              AP-fondernas samlade kapital ökade med 123 miljarder kronor från
              år 2004 till år 2005. Fondernas stora förluster i samband med
              börsfallet åren 2001 och 2002 har återtagits.
            </seg>
            <seg n="f3ee76b7">
              Finansutskottet noterar att regeringens utvärdering visar på
              den stora betydelse som fondstyrelsernas strategiska val mellan
              olika tillgångar har haft för fondernas långsiktiga resultat.
              Styrelsernas placeringsstrategier förklarar större delen av fondernas
              avkastning under perioden 20012005, medan den operativa förvaltningen
              har haft ganska liten betydelse för fondernas resultat.
            </seg>
            <seg n="2767d994">
              När utskottet år 2004 behandlade regeringens skrivelse om AP-fondernas
              verksamhet ansåg utskottet att regeringen även borde utvärdera
              fondernas riktlinjer för miljö och etik. Finansutskottet konstaterar
              nu att regeringen anger att den förbereder en offentlig utredning
              om fondernas riktlinjer i dessa frågor.
            </seg>
            <seg n="85716a6a">
              I betänkandet finns det två reservationer. I Vänsterpartiets
              reservation yrkas att inga ytterligare medel bör överföras från
              AP-fonderna till statsbudgeten.
            </seg>
            <seg n="4fd9980a">
              Utskottet konstaterar att pensionsreformen innebar att statsbudgeten
              försvagades genom att staten tog över ansvaret från AP-fonderna
              för finansiering av förtidspensioner och efterlevandepensioner.
              För att kompensera detta har 250 miljarder kronor överförts till
              staten.
            </seg>
            <seg n="f23494ef">
              De överföringar som är gjorda kompenserar inte staten fullt ut.
              Samtidigt kommer det under överskådlig tid att saknas förutsättningar
              för att göra ytterligare överföringar av medel från AP-fonderna
              till staten.
            </seg>
            <seg n="e16f7db2">
              Frågan om ytterligare överföringar ska hanteras i samband med
              att riksdagen behandlar frågan om hur framtida överskott i pensionssystemet
              ska behandlas.
            </seg>
            <seg n="d9ca57c8">
              Enligt Regeringskansliet är frågan under beredning, och någon
              proposition till riksdagen om dessa frågor är för närvarande inte
              aktuell.
            </seg>
            <seg n="cd1eb0e6">
              I Miljöpartiets och Vänsterpartiets reservation yrkas att pensionsmedel
              överförs till regionala utvecklingsfonder. Som argument för detta
              förs det fram att det är brist på riskvilligt kapital för en blomstrande
              regional och lokal ekonomisk utveckling.
            </seg>
            <seg n="81ade4b7">
              Utskottet anser det vara av vikt att det förs en konstruktiv
              debatt om riskkapitalförsörjningen men avvisar bestämt att AP-fondsmedel
              används till näringspolitiska ändamål. Medlen i AP-fonderna ska
              förvaltas till största möjliga nytta för pensionärerna.
            </seg>
          </u>
          <note n="df7bd797">
            Herr talman! Mot bakgrund av det anförda yrkar vi bifall till
            utskottets förslag i betänkandet och avslag på reservationerna.
          </note>
          <note type="speaker" n="58135bf7">
            Anf. 22 ULLA ANDERSSON (v) replik:
          </note>
          <u who="ulla_andersson_97add8" xml:id="i-be2f20a6a2ca9db7-1" n="100c0c97">
            <seg n="ea497cb4">
              Herr talman! För en vänsterpartist är det väldigt märkligt att
              höra att en socialdemokrat inte anser att vi ska använda en del
              av våra pensionsmedel till att få fram flera jobb, för att öka
              arbetarnas delaktighet och inflytande i den ekonomiska utvecklingen.
              Det skulle vara lite intressant att höra dig utveckla det. Vad
              är det som är själva grundproblematiken? Sjätte AP-fonden är den
              fond som satsar med riskkapital på regional utveckling och är
              också den enda fond som har uppnått sina mål. Därför blir det
              ännu mer underligt.
            </seg>
            <seg n="c3e02725">
              Både den gamla och den nya regeringen har ju sagt att det stora
              problemet med att skapa företag över hela landet är bristen på
              riskkapital. Här har vi en möjlighet att tillsammans, arbetare
              och näringsliv, skapa flera jobb. Kanadamodellen har visat sig
              vara väldigt lyckosam. I Quebec har man lyckats vända en väldigt
              negativ trend. Det är den region som har klivit fram mest och
              också lyckats skaffa bäst ekonomiskt kapital och därmed räddat
              jobb, skapat nya företag och nya jobb. Det är märkligt att det
              socialdemokratiska partiet inte finner sådana försök värda att
              genomföras.
            </seg>
            <seg n="88b5f7ca">
              Jag skulle vilja höra dig utveckla lite kring det.
            </seg>
          </u>
          <note type="speaker" n="0dfe73d8">
            Anf. 23 HANS HOFF (s) replik:
          </note>
          <u who="hans_hoff_aff0b8" xml:id="i-ecec5b4d574f1cd7-1" n="ffa0c86e">
            <seg n="52928229">
              Herr talman! Riskkapital i näringspolitiken är oerhört viktigt,
              men det är också precis det som ordet säger: Det är en mycket
              hög risk när man sätter in kapital framför allt i det som är såddskedet.
              Man pratar om riskkapital i vid bemärkelse, och sedan pratar man
              om såddkapital. Det är det allra första kapital som kommer in
              när en innovation ska gå från just idé till kommersiell succé.
              Där vill vi inte använda just pensionärernas pengar, det är för
              hög risk i det.
            </seg>
            <seg n="beb6760c">
              Däremot har vi i riksdagen fattat beslut om stora satsningar
              på riskkapitalförsörjningen i samhället. Jag kan nämna Innovationsbron
              som en sådan aktör i samhället med just såddkapital. Det handlar
              om ett par miljarder kronor under de kommande åren som kanaliseras
              bara genom Innovationsbron. Sedan har vi Vinnova, Nutek och även
              Almi, som kommer in i lite senare skeden i utvecklingen av näringslivet.
              Det är inte antingen-eller, utan det handlar om den gränsdragningen
              att just det kapital som finns i AP-fonderna inte ska användas.
              Det är för hög risk. Det ska vara annat kapital.
            </seg>
            <seg n="44071f13">
              Ulla nämnde både i sitt huvudanförande och i sin replik, och
              det finns också beskrivet mycket väl i motionen, regionala fonder
              som ska jobba för att stödja det regionala och lokala näringslivet.
              Där kan man säga att den möjligheten redan finns i dag. Det finns
              också två fonder som jobbar med detta. Den ena är Västernorrlandsfonden
              och den andra är Folksam LO Fond i Västsverige, den så kallade
              Västfonden, där enskilda pensionssparare kan sätta sina PPM-medel.
              Man kan också spara i Västfonden utöver detta som används till
              att stärka det regionala och lokala näringslivet.
            </seg>
          </u>
          <note type="speaker" n="33542da3">
            Anf. 24 ULLA ANDERSSON (v) replik:
          </note>
          <u who="ulla_andersson_97add8" xml:id="i-be2f20a6a2ca9db7-2" n="100c0c97">
            <seg n="09e71d0c">
              Herr talman! Kanadafonden går in när man har gjort en total översyn
              av företaget som är nedläggningshotat. Man tittar på om det finns
              bärkraft i företaget och vad som saknas för att det ska kunna
              leva vidare. Man möjliggör för dem som arbetar i företaget att
              bli en del i styrelsen. Man ökar alltså demokratin i företaget.
              Så länge är man med i en uppbyggnadsfas. När företaget är uppbyggt
              och man kan garantera en demokratisk ordning i företaget, det
              vill säga att de som jobbar i företaget kan vara med och påverka
              besluten eller till och med äga företaget, drar sig fonden ur
              och går vidare med ett nytt företag som man så att säga bygger
              upp. Om det är möjligt i Kanada har jag väldigt svårt att se varför
              det skulle vara omöjligt i Sverige, när det ändå finns ett verktyg
              här som vi tillsammans skulle kunna utveckla. Full sysselsättning
              måste ändå vara det övergripande målet för de två arbetarpartierna
              i riksdagen.
            </seg>
            <seg n="409aa05a">
              Jag tycker att din förklaring är ganska märklig. Jag tycker att
              ni som heter det socialdemokratiska partiet sviker en del i arbetet
              för full sysselsättning.
            </seg>
            <seg n="15b906eb">
              Sedan säger du att det är riskkapital och det är väldigt farligt.
              Tydligen går det att satsa pengar i aktier. Det är faktiskt också
              riskkapitalmarknad, särskilt om man säger att den operativa förvaltningen
              av kapitalet inte är mer lyckosam än de strategier man drog upp
              i början. Det säger faktiskt en hel del om den marknad man är
              ute på. Dessutom vet man inte om de etiska krav och miljökrav
              som ställs följs. I debatten säger man: Jovisst, vi har miljökrav
              och etiska krav. Men när man placerar är den maximala avkastningen
              det som är gällande. Tydligen finns det två spår: Miljö och etik
              går bra så länge det inte påverkar avkastningen. Där tycker jag
              att det finns en hel del problematik som även Socialdemokraterna
              borde inse.
            </seg>
          </u>
          <note type="speaker" n="06e75ca9">
            Anf. 25 HANS HOFF (s) replik:
          </note>
          <u who="hans_hoff_aff0b8" xml:id="i-ecec5b4d574f1cd7-2" n="ffa0c86e">
            <seg n="7c2f70e6">
              Herr talman! Jag tror att vi måste skilja lite på det som är
              riskkapital och det som är såddkapital, som ju är en oerhört stor
              riskfaktor. Det är det som gör att det är brist på just den typen
              av kapital. Banker går inte gärna in ja, det är väldigt få som
              gör det. Förlusterna kan vara relativt stora. Det handlar om produktinnovationer
              som inte är ute på marknaden över huvud taget. Det finns ingen
              marknad för produkten. Det är någonting nytt som inte finns. Det
              gör att man inte vet om det kommer att bli någonting som blir
              till ett företag som kommer att ge avkastning i framtiden eller
              om det kommer att bli en flopp. En del blir flopp, en del blir
              mycket livskraftiga företag som på olika sätt och vis bidrar till
              både välfärd och sysselsättning.
            </seg>
            <seg n="ea3e46dd">
              Jag vill understryka att alla partier i riksdagen är överens
              om att det är oerhört viktigt att vi har medel och att det görs
              satsningar på detta. Det gör vi också i Sverige. Vi satsar mycket
              pengar på detta, satsar mycket kunskap och annat för att få processen
              från innovationer till produktion att fungera så bra som möjligt
              i Sverige. Det är en av de viktiga frågorna för att ha ett blomstrande
              näringsliv i framtiden. Men att därifrån gå till att använda AP-fondsmedel
              till detta, med den höga risk som det innebär, avvisar vi. Det
              är alldeles för hög risk för pensionärerna. Det är lite märkligt
              att, om jag uppfattade Ulla rätt, man inte vill att några överföringar
              ska göras från AP-fondssystemet till staten men däremot är beredd
              att använda pengarna från AP-fonderna till såddkapital, riskkapital
              med hög risk för pensionärerna. Det är rätt så inkonsekvent.
            </seg>
          </u>
          <note type="speaker" n="798f92c7">
            Anf. 26 ANNA LILLIEHÖÖK (m):
          </note>
          <u who="anna_lilliehook_8c77b5" xml:id="i-c817541853923f33-0" n="d788bba0">
            <seg n="8bf37aba">
              Herr talman! AP-fonderna har nu, som vi har hört, återtagit den
              nedgång i avkastning som vi såg när systemet startades vid ett
              tyvärr extremt olyckligt tillfälle. Men vi kan vara mycket nöjda,
              herr talman, med att kunna konstatera att det här pensionssystemet
              var så robust konstruerat att man faktiskt klarade det.
            </seg>
            <seg n="980d2710">
              År 2005 var ett mycket bra börsår då till exempel svenska börsens
              OMX-index gick upp med till och med en tredjedel. Årets redovisning
              för AP-fonderna visar att de nu över fem år har fått en positiv
              avkastning, som vi hört tidigare, som överstiger pensionsuppräkningen.
              Avkastningen på de första fyra AP-fonderna var så där 1718 %.
            </seg>
            <seg n="aa1083a7">
              Fondernas förvaltning med balans mellan risk och avkastning måste
              naturligtvis skärskådas mycket noga, vilket lägger ett stort ansvar
              på oss i riksdag och regering att verkligen bevaka pensionärernas
              intresse av att vi säkrar deras pensioner på sikt.
            </seg>
            <seg n="6bb26730">
              Det är också väldigt viktigt ur allmän synpunkt. AP-fonderna
              utgör en mycket stor aktör på vår finansmarknad. Det är mycket
              riktigt, som har påpekats här, att de två senaste årsredovisningarna
              har visat att den operativa placeringen kanske inte har gett så
              mycket högre avkastning att det täcker kostnaderna. Det ska vi
              givetvis diskutera, och vi ska se till att vi säkrar pensionärernas
              pengar.
            </seg>
            <seg n="86962fc2">
              De fyra första fonderna ska alltså tillsammans med den sjätte
              garantera förtroendet för pensionssystemet, som innebär att årets
              avgifter används till årets pension.
            </seg>
            <seg n="0611d50b">
              Pensionssystem bestäms av tre saker: avgifter, utlovad pension
              och pensionsålder. Vi har fasta avgifter, rörlig pensionsålder
              och fasta pensionsåtaganden som dock uppräknas i takt med inkomstökningarna.
              Inkomstökningen kan dock sänkas om tillgångarna i pensionssystemet
              inte täcker skulderna. Det är det som vi kallar för bromsen.
            </seg>
            <seg n="3dbce97e">
              Som vi har hört har bedömningen gjorts att fondernas nuvarande
              omfattning under överskådlig framtid behövs för att klara balansen
              mellan pensionssystemets tillgångar och skulder och för att bromsen
              inte ska utlösas. Det har då, som också har nämnts här, gjorts
              en överenskommelse om att återbetalningen av pensionssystemets
              kvarstående skuld till staten på 100 miljarder ska skjutas på
              framtiden. Den här skulden avses täcka de åtaganden som staten
              har tagit över genom ansvar för förtidspensioner och efterlevandepensioner.
            </seg>
            <seg n="71a6c471">
              Vi har här hört att Vänsterpartiet yrkar på att ingen ytterligare
              återbetalning till staten ska göras. Vi avslår detta yrkande då
              denna bedömning ska göras senare i samband med en framtida översyn
              om hur överskottet i pensionssystemet ska kunna hanteras.
            </seg>
            <seg n="9eb866b1">
              Ett motiv för en framtida återbetalning kan vara att statens
              kostnader och framtida skuld för förtidspensionerna har skjutit
              i höjden under de senaste åtta åren så att förtidspensionsskulden
              uppgår till kanske en halv statsskuld till. Å andra sidan innebär
              den nya regeringens politik att flera ska komma i arbete och färre
              ska behöva förtidspensioneras. Det kan leda till en annan bedömning.
            </seg>
            <seg n="96f77760">
              Mot denna bakgrund, herr talman, tycker jag att det är klokt
              att avvakta med ett ställningstagande. Med flera i arbete och
              en god tillväxt kommer också pensionssystemet att bli betydligt
              mer stabilt med högre inbetalningar. Återbetalningen kommer kanske
              då också att framstå i en annan dager.
            </seg>
            <seg n="705befe5">
              Förvaltningen av fonderna ska ge den bästa möjliga avkastningen
              för pensionärerna vägt mot låg risk. Det är naturligtvis möjligt
              att ange andra mål, men det medför en kostnad som inverkar på
              avkastningskravet. Över lång tid ger till och med mycket små skillnader
              i procentuell avkastning mycket stora belopp. Med denna utgångspunkt
              är det inte rimligt att pensionärerna ska kompensera för problem
              med dålig närings- eller arbetsmarknadspolitik genom att man erbjuder
              billig finansiering eller subventioner, som har föreslagits.
            </seg>
            <seg n="d7e17562">
              Men det är en helt annan sak om PPM-fonder med en regional inriktning
              erbjuds till pensionsspararna, som då själva kan ta ställning
              till om det är ett placeringsalternativ som de vill ha. Det finns
              alla möjligheter här. Vad jag förstår är det ingenting som hindrar
              en Jämtlandsfond eller varför inte en Mälardalsfond? Det finns
              inte heller något hinder för arbetsmarknadens parter att inrätta
              fonder. Tyvärr undandrar det sig min bedömning om arbetsgivar-
              och arbetstagarorganisationer är intresserade av att upprätta
              några sådana fonder. Men möjligt är det naturligtvis. Det är emellertid
              inte frågor som vi ska bestämma om här i riksdagen. Vi avslår
              därför detta yrkande.
            </seg>
            <seg n="0557550b">
              I debatten har vi förstått att Miljöpartiet refererar till Kanadafonder,
              som också innebär subventioner för vissa typer av företag och
              vissa typer av investeringar. Detta ingår inte i yrkandet, men
              om det är detta som är förslagen vill jag säga att subventioner
              är en statsbudgetfråga som bör läggas fram i budgeten. Då är det
              en fråga för riksdagen att besluta om, men inte om PPM-fonder
              eller arbetsmarknadens parter ska inrätta fonder. Det är det inte
              vi som ska bestämma om.
            </seg>
          </u>
          <note n="8157af84">
            Med detta, herr talman, yrkar jag bifall till förslaget i finansutskottets
            betänkande nr 6, som innebär att regeringens skrivelse läggs till
            handlingarna. Jag yrkar avslag på reservationerna.
          </note>
          <note type="speaker" n="e2f85cca">
            Anf. 27 ULLA ANDERSSON (v) replik:
          </note>
          <u who="ulla_andersson_97add8" xml:id="i-be2f20a6a2ca9db7-3" n="100c0c97">
            <seg n="01e2f350">
              Herr talman! Man kan konstatera två saker. Det ena är att pensionärerna
              redan har betalat dyrt när en del av dem fick mycket sämre pension
              under 90-talet. Då pågick budgetsaneringen efter det förra regeringsskiftet.
            </seg>
            <seg n="eb6a150a">
              Det andra är att du säger att flera i arbete ska lyckas med er
              politik. I er budgetproposition kan man tydligt utläsa att den
              öppna arbetslösheten faktiskt ökar mycket kraftigt. Jag har tagit
              del av en hel del levnadshistorier på grund av er budgetproposition.
              Man kan konstatera att den öppna arbetslösheten och de levnadsöden
              som följer av en sådan här politik är tragiska. Detta med att
              dagens arbete är den främsta garantin för de framtida pensionärerna
              och dagens pensionärer är ingenting som en högerregering verkar
              tillstå.
            </seg>
            <seg n="e5d7f603">
              Du säger att man måste ta hänsyn och så vidare. Jag fattar inte
              riktigt hur ni resonerar. AP-fonderna ska ge maximal avkastning.
              Det är det överordnade målet. Det står tydligt uttalat att man
              inte ska ta någon miljöhänsyn eller någon social eller etnisk
              hänsyn. Det är inte sådana mål som ska vara uppsatta. Sedan har
              man begärt av styrelsen att få sätta egna mål för de här frågorna.
              Men man säger också från styrelserna att om detta kommer i konflikt
              är det ändå maximal avkastning som är gällande.
            </seg>
            <seg n="e6a8a701">
              Det betyder dels att vi kan vara med och använda våra pensionsmedel
              till konsekvenser som drabbar enskilda medborgare socialt, dels
              att vi kan vara med och satsa pengar i industrier som påverkar
              vår miljö katastrofalt. Vi kan också vara med och satsa pengar
              i krigsindustri och sådana verksamheter. Det tycker inte jag är
              något bra sätt att bygga upp våra pensionsmedel framöver. Däremot
              är det bra att införa försök med regionala fonder. Det skulle
              kunna vara ett sätt.
            </seg>
            <seg n="3945d1f8">
              Jag kan i och för sig ha full förståelse för att moderater inte
              gillar att arbetarna ska få större makt eller kan vara delaktiga
              i den ekonomiska utvecklingen. Däremot är jag lite mer fundersam
              över Socialdemokraternas ställningstagande här.
            </seg>
          </u>
          <note type="speaker" n="3bca0961">
            Anf. 28 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-c817541853923f33-1" n="d788bba0">
            <seg n="02580ce7">
              Herr talman! Det finns en stor skillnad här. Det viktiga är hur
              vi utformar placeringsdirektiven. Vi tar på oss ett fruktansvärt
              stort ansvar om vi inte ser till att förvaltningen blir så effektiv
              som det någonsin är möjligt. Att den är effektiv betyder att vår
              ekonomi kan växa och att det blir flera jobb. Det är precis det
              som Miljöpartiet talar om. Om vi däremot inför andra placeringsdirektiv,
              som gör att vi får en mindre effektiv förvaltning, så riskerar
              vi tvärtom tillväxt och jobb.
            </seg>
            <seg n="fd23bbbe">
              Du tog också upp restriktionerna i en placeringspolicy. Jag tror
              att det är stor skillnad på om man säger att vi sätter upp vissa
              regler eller om det gäller grundläggande begränsningar, typ etik-
              och miljöhänsyn, vid placeringar. Det är många som gör så. Det
              finns erfarenhet av det. I skrivelsen framgår också att man i
              framtiden ämnar se på detta och sätta till en utredning när det
              gäller hur sådana direktiv kan se ut.
            </seg>
            <seg n="9576f554">
              Finansmarknaden är en enormt stor del av våra ekonomier i västvärlden.
              Det finns en mycket stor erfarenhet av hur det här ska skötas
              på ett professionellt och bra sätt. Det är det vi måste ta till
              vara. Det finns erfarenhet som kan visa hur vi till exempel kan
              formulera etiska hänsyn. Naturligtvis ska sådana formuleras, men
              det behöver göras en ordentlig genomgång.
            </seg>
          </u>
          <note type="speaker" n="0bdd190b">
            Anf. 29 ULLA ANDERSSON (v) replik:
          </note>
          <u who="ulla_andersson_97add8" xml:id="i-be2f20a6a2ca9db7-4" n="100c0c97">
            <seg n="1ce63686">
              Herr talman! Du säger, Anna, att i framtiden ska vi ta hänsyn
              till miljö och etik. Alldeles före oss här var det en stor debatt
              om vår framtid och miljöfrågorna. Vi kan följa detta i tv och
              medier varenda dag. Men Moderaterna tycker att vi i framtiden
              kan börja diskutera om vi ska ta miljöhänsyn, etisk och social
              hänsyn. Det är ganska intressant att ta del av detta.
            </seg>
            <seg n="63a62927">
              Vidare säger du också att vi måste se över om inte en mer effektiv
              förvaltning skulle kunna öka pensionärernas pengar framöver. Nu
              har vi tagit del av fem års verksamhet, och vi kan se att en operativ
              förvaltning inte leder till någon ytterligare avkastning. Jag
              tycker att ni svänger er ganska rejält med ord och förhoppningar.
              Dessutom finns det ett tidigare beslut om att varaktiga överskott
              i pensionssystemet ska gå tillbaka till de försäkrade. Jag undrar
              lite hur ni resonerar där, eftersom du nu står här och säger att
              vi nog ska ha en utredning om detta och se över det en gång till.
            </seg>
            <seg n="6e96e0b2">
              Sedan ställde jag en fråga i mitt anförande som Socialdemokraterna
              inte svarade på, men Moderaterna kan kanske svara på den. Hur
              länge anser ni att den här processen med genomförandet av pensionssystemet
              pågår? Är det tre år till? Är det till 2018 eller till 2030? Jag
              trodde att genomförandeprocessen var avklarad och att vi hade
              satt ett pensionssystem i sjön. I och för sig gillar vi inte det
              här systemet och tycker inte heller om de konsekvenser som vi
              har sett av det. Det finns ju flera delar i det här.
            </seg>
            <seg n="4fbb4fbb">
              Jag tycker att det är mycket märkligt att man inte ska kunna
              påbörja försök med regionala fonder, och då också ta fram vilka
              kriterier man ska sätta upp och börja i liten skala och bygga
              upp det. Man tycker ju att det är okej att placera pengarna i
              krigsindustri och miljöförstörande verksamhet, men man tycker
              inte att man ska kunna göra försök framåt för att skapa ett Sverige
              där hela Sverige ska leva eller en politik för full sysselsättning.
            </seg>
          </u>
          <note type="speaker" n="ae9deee4">
            Anf. 30 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-c817541853923f33-2" n="d788bba0">
            <seg n="68b8ba14">
              Herr talman! Naturligtvis förutsätter jag att vi har kloka styrelser
              som tar miljöhänsyn och etiska hänsyn utan att vi i riksdagen
              behöver formulera detta. Jag säger att vi måste gå igenom hur
              sådana här formuleringar kan göras så att det blir klokt och bra
              och fungerar.
            </seg>
            <seg n="8a856a39">
              Vi har faktiskt ännu inte något klart förslag på hur överskotten
              i pensionssystemet ska hanteras. Därför nämns detta att i framtiden,
              när vi gjort överväganden om hur man ska utforma det, kommer så
              småningom förslag om det. Det finns alltså inte i dag. Den så
              kallade Genomförandegruppen behövs till exempel för att utforma
              hur vi ska vidareutveckla pensionssystemet i det avseendet.
            </seg>
            <seg n="6a6c794d">
              Jag tycker tvärtom att det arbetssätt som vi har haft för att
              utveckla det nya pensionssystemet har varit ett väldigt bra sätt
              att arbeta. Sedan kan man diskutera om det ska vara stora eller
              små grupper, men vi har med stora gemensamma beslut över partigränserna
              kunnat sjösätta en mycket stor reform som beundras världen över.
              Varje vecka under våren förra året kom grupper från hela världen
              för lära sig av det vi hade gjort. Många har enorma problem just
              med sina pensionssystem.
            </seg>
            <seg n="46f0cf30">
              Jag kan tyvärr inte svara på frågan när ett pensionssystem är
              färdigutvecklat. Det kanske är 2018.
            </seg>
          </u>
          <note type="speaker" n="5661c799">
            Anf. 31 ULF HOLM (mp):
          </note>
          <u who="ulf_holm_0cd69a" xml:id="i-3eea13e40ccf5353-0" n="407c55b6">
            <seg n="10efa2c5">
              Herr talman! Vi i Miljöpartiet har skrivit en motion om de regionala
              utvecklingsfonderna. Jag tycker naturligtvis att vi borde ta initiativ
              till detta i riksdagen, men det har inte vunnit något större gehör
              i utskottet. Jag utgår därför ifrån att vi får titta vidare på
              det. Jag stöder givetvis reservationen som vi gjorde, men jag
              tänker inte yrka bifall till den för att vinna tid. Den lär väl
              återkomma i förändrad form längre fram.
            </seg>
            <seg n="86a1cab5">
              Anledningen till att jag anmält mig till debatten var den debatt
              vi hade timmen tidigare om klimatfrågorna. Där tror jag att varje
              partirepresentant pratade om det långsiktiga klimatansvaret och
              att vi måste föra en politik som tar till vara klimatet för framtiden,
              det vill säga att man tar miljöhänsyn.
            </seg>
            <seg n="197fb39f">
              Jag sprang tillbaka till mitt rum och plockade fram Svenska Dagbladet
              från den 6 november. Där står det att AP-fonderna, det vill säga
              våra pensionspengar, har aktier i Vostok Nafta och Gazprom för
              över 1 miljard. Vi kritiserade vår utrikesminister Carl Bildt
              för att han hade tvivelaktiga gas- och oljeaktier privat för 2
              miljoner i dessa bolag. Det var ett etiskt ifrågasättande av om
              han egentligen kunde ha det som utrikesminister när vi pratar
              om den planerade eventuella gasledningen som vi i Sverige bör
              sätta ned foten och säga nej till. Där har vi som pensionsinnehavare
              tydligen aktier för 1 miljard. Vilket miljöansvar har vi egentligen
              som kommande pensionärer?
            </seg>
            <seg n="22b91249">
              AP-fonden har en allmän rekommendation eller bestämmelse jag
              kan inte reglerna, men ni i finansutskottet får rätta mig om jag
              har fel att vi inte ska satsa AP-pengarna i bolag som inte har
              skrivit på internationella konventioner. Sedan har man sagt att
              man ska göra en översyn. Det tycks som om det 2004 fanns en relativt
              stor majoritet för att man ska göra en översyn av de här miljömässiga
              och etiska hänsynstagandena. Där kan man nu konstatera att regeringen
              förbereder en hearing. Efter två år har man kommit på att man
              ska börja förbereda den. Det går lite för sakta med tanke på det
              klimathot vi står inför och med tanke på att våra partiföreträdare
              i debatten för en och halv timme sedan sade att vi måste komma
              till handling och göra någonting nu. Vi i Miljöpartiet har under
              den förra mandatperioden lämnat motioner om miljömässiga krav
              när det gäller AP-fonderna, men vi har tydligen inte skickat in
              en sådan motion i år. Med tanke på klimatfrågan tycker jag att
              alla partier nu ska gå tillbaka och tänka på vad vi tillsammans
              kan göra med våra pensionspengar, över 769 miljarder, där en stor
              andel placeras i aktier. Kan verkligen dessa pengar placeras i
              vilka bolag som helst som inte tar hänsyn till framtiden?
            </seg>
            <seg n="c430a935">
              Hans Hoff från Socialdemokraterna jag pekar inte ut Hans Hoff
              speciellt här, men det är rätt talande talade om att AP-pengarna
              ska gå till största möjliga nytta för pensionärerna. Det kan man
              ju tycka spontant, men jag skulle vilja sätta ett stort frågetecken
              där. Det får inte vara till vilket pris som helst. Jag tror att
              våra pensionärer också vill ha en framtid för sina barnbarn, och
              då måste man börja ta större miljöhänsyn. Vi måste faktiskt ifrågasätta
              den maximala avkastningen på AP-fonderna och sätta upp miljömål,
              och det måste vi göra gemensamt i riksdagen. Jag hoppas att regeringen
              mycket skyndsamt tar initiativ till denna översyn av AP-fondernas
              regelverk.
            </seg>
          </u>
          <note n="323f2a33">
            Överläggningen var härmed avslutad.
          </note>
          <note n="904b0c1c">
            12 § Straffrättsliga regler mot förorening från fartyg
          </note>
          <note n="50bb594d">
            Föredrogs
          </note>
          <note n="2fe77bbb">
            Talmannen konstaterade att ingen talare var anmäld.
          </note>
          <note n="f0271404">
            Beslut
          </note>
          <note n="665403b3">
            13 § Anmälan om interpellation
          </note>
          <note n="4dfdd885">
            Anmäldes att följande interpellation framställts
          </note>
          <note n="d44b604f">
            den 22 november
          </note>
          <note n="d766dbab">
            Hans Linde
          </note>
          <note n="9b1bdc29">
            Interpellationen redovisas i bilaga som fogats till riksdagens
            snabbprotokoll tisdagen den 28 november.
          </note>
          <note n="44d46b73">
            14 § Anmälan om skriftliga svar på frågor
          </note>
          <note n="d3551298">
            Anmäldes att skriftliga svar på följande frågor inkommit
          </note>
          <note n="d44b604f">
            den 22 november
          </note>
          <note n="137e709e">
            Lars Gustafsson
          </note>
          <note n="db47b236">
            Cecilia Widegren
          </note>
          <note n="cf9cf895">
            Tobias Krantz
          </note>
          <note n="2da01a05">
            Karin Svensson Smith
          </note>
          <note n="d7fc9e85">
            Ameer Sachet
          </note>
          <note n="57b8b0f0">
            Fredrik Olovsson
          </note>
          <note n="3048c9ff">
            Ulrica Messing
          </note>
          <note n="568a9adf">
            Louise Malmström
          </note>
          <note n="f25370ad">
            Egon Frid
          </note>
          <note n="f25370ad">
            Egon Frid
          </note>
          <note n="ad6aca58">
            Svaren redovisas i bilaga som fogats till riksdagens snabbprotokoll
            tisdagen den 28 november.
          </note>
          <note n="96cfa86d">
            15 § Kammaren åtskildes kl. 11.11.
          </note>
          <note n="324c38dc">
            Förhandlingarna leddes
          </note>
          <note n="fe75748b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
