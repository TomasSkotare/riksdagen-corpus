<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--41</head>
          <docDate when="2006-12-15">2006-12-15</docDate>
        </div>
      </front>
      <body>
        <div>
          <note n="57fac601">
            ﻿
          </note>
          <note n="11d81f4c">
            Riksdagens protokoll
          </note>
          <note n="1b6ac402">
            2006/07:41
          </note>
          <note type="date" n="36dfe852">
            Fredagen den 15 december
          </note>
          <note n="dbb90446">
            Kl. 09:00 - 13:27
          </note>
          <note n="7ce1eb32">
            1 § Anmälan om personlig ersättare för vald ledamot av riksdagsstyrelsen
          </note>
          <note n="5bfade32">
            Förste vice talmannen meddelade att Moderata samlingspartiets
            riksdagsgrupp anmält Magdalena Andersson som personlig ersättare
            för Hillevi Engström i riksdagsstyrelsen.
          </note>
          <note n="6c25993b">
            2 § Riksdagsvalet
          </note>
          <note n="a310d56e">
            Upplästes och lades till handlingarna följande från Valprövningsnämnden
            inkomna skrivelse:
          </note>
          <note n="7cf63914">
            Härmed meddelas att Valprövningsnämnden den 6 december 2006 utan
            ändring i Valmyndighetens beslut om utgången av riksdagsvalet
            den 17 september 2006 avslutat prövningen av inom besvärstiden
            inkomna överklaganden över valet.
          </note>
          <note n="dd428e2a">
            Valmyndighetens beslut den 21 september 2006 att fastställa utgången
            av riksdagsvalet har därmed vunnit laga kraft.
          </note>
          <note n="4aa9e871">
            Staffan Magnusson
          </note>
          <note n="2bc8f261">
            3 § Meddelande om information från regeringen
          </note>
          <note n="e0cf0175">
            Förste vice talmannen meddelade att tisdagen den 19 december
            kl. 13.00 skulle statsminister Fredrik Reinfeldt (m) lämna information
            från Europeiska rådets möte den 1415 december.
          </note>
          <note n="342d8765">
            Meddelandet hade delats ut till kammarens ledamöter.
          </note>
          <note n="28a4d8cc">
            4 § Anmälan om fördröjda svar på interpellationer
          </note>
          <note n="f22f67aa">
            Till riksdagen hade inkommit följande skrivelser:
          </note>
          <note n="3acd3055">
            Interpellation 2006/07:147
          </note>
          <note n="77014b55">
            Interpellation 2006/07:147 Växtförädlingens framtid i Sverige
          </note>
          <note n="9a518fa8">
            Interpellationen kommer att besvaras tisdagen den 23 januari
            2007.
          </note>
          <note n="408eefd3">
            Skälet till dröjsmålet är tjänsteresa.
          </note>
          <note n="fbb3918d">
            Anders Perklev
          </note>
          <note n="da44d8f1">
            Interpellation 2006/07:148
          </note>
          <note n="af7c6d53">
            Interpellation 2006/07:148 Åtgärder mot import av illegalt avverkat
            timmer
          </note>
          <note n="9a518fa8">
            Interpellationen kommer att besvaras tisdagen den 23 januari
            2007.
          </note>
          <note n="408eefd3">
            Skälet till dröjsmålet är tjänsteresa.
          </note>
          <note n="be3f023c">
            Fredrik Ahlén
          </note>
          <note n="c14802b9">
            5 § Hänvisning av ärenden till utskott
          </note>
          <note n="de608513">
            Föredrogs och hänvisades
          </note>
          <note n="5a445fa1">
            6 § Förnyad bordläggning
          </note>
          <note n="b18c97b4">
            Föredrogs och bordlades åter
          </note>
          <note n="17352409">
            7 § Hälsovård, sjukvård och social omsorg m.m.
          </note>
          <note n="6d762750">
            Föredrogs
          </note>
          <note type="speaker" n="1661ee39">
            Anf. 1 YLVA JOHANSSON (s):
          </note>
          <u who="ylva_johansson_611fd6" xml:id="i-a9718f35c658ef0a-0" n="f1bb681c">
            <seg n="bdf8532e">
              Herr talman! Svensk sjukvård står sig väl i internationella jämförelser.
              Den håller hög kvalitet, den är väl utvecklad, den är förhållandevis
              rättvist fördelad och använder resurserna på ett effektivt sätt.
              Men allt är inte bra.
            </seg>
            <seg n="36f29bc6">
              När det gäller väntetider i vården har vi inte mycket att skryta
              med. Och även om vårdgarantin innebar ett stort steg framåt så
              finns det mycket mer att göra.
            </seg>
            <seg n="26c3def6">
              Den viktigaste lärdomen av olika undersökningar är dock att det
              är väldigt mycket som vi inte vet om svensk sjukvård. Därför gav
              den tidigare socialdemokratiska regeringen Socialstyrelsen i uppdrag
              att tillsammans med sjukvårdshuvudmännen ta fram kvalitetsindikatorer
              och öppna kvalitetsjämförelser. Det är ett arbete som jag hoppas
              kommer att få fortsätta.
            </seg>
            <seg n="97ecc5de">
              Vi socialdemokrater anser att vårdens kvalitet och varje patients
              rätt att få den bästa tillgängliga vården utifrån sina behov är
              ett samhälleligt och politiskt ansvar. Kvalitetssäkring av vården
              kan aldrig överlämnas till marknadskrafter. Det är bra att ge
              patienterna valmöjligheter inom vården. Men ingen ska lämnas i
              sticket med risk att välja en vårdgivare som inte uppfyller högt
              ställda kvalitetskrav. Kring detta hoppas jag att det finns en
              stor uppslutning i denna kammare.
            </seg>
            <seg n="f4ddd140">
              Vi ska nu behandla den nya borgerliga regeringens första budget
              inom vårdens och socialtjänstens område. Vi socialdemokrater står
              självklart bakom vårt yttrande och alla våra reservationer. Men
              för tids vinnande yrkar jag bifall endast till reservationerna
              1, 3 och 10.
            </seg>
            <seg n="ee406965">
              Jag är glad över att vi har statsrådet Maria Larsson här, och
              jag hoppas att vi kommer att få se socialminister Göran Hägglund
              eftersom han är anmäld på talarlistan. Det är bra när ministrarna
              deltar i debatten.
            </seg>
            <seg n="1e4f57ac">
              Det finns naturligtvis områden i budgeten där vi är överens,
              och låt mig nämna två sådana. Det gäller först psykiatrin, där
              det är mycket bra att nya resurser satsas. Det är ett område med
              stora brister och tillkortakommanden, och där både satsningar
              och resursförstärkningar behövs. Jag hoppas att vi får anledning
              att återkomma till en mer fördjupad debatt om psykiatrin vid ett
              senare tillfälle då vi får möjlighet att diskutera bland annat
              psykiatrisamordnarens många förslag.
            </seg>
            <seg n="aaffb893">
              Inom äldreomsorgen är behoven också mycket stora. Det behövs
              en utbyggnad av hemsjukvården, en genomgång av läkemedel för äldre,
              en satsning på demensvården, flera platser i särskilda boenden,
              bättre stöd till anhörigvårdare och mer resurser till äldreforskningen.
            </seg>
            <seg n="b9f0cb63">
              I den nationella utvecklingsplanen för vård och omsorg om äldre
              drog vi socialdemokrater upp riktlinjerna för en mångårig satsning.
              Och i vårpropositionen presenterades en miljardsatsning på äldreomsorgen.
            </seg>
            <seg n="36019898">
              Även om den borgerliga regeringen har gjort en något annorlunda
              prioritering inom dessa ramar bland annat satsar man inte på personalens
              kompetensutveckling så vill jag säga att vi socialdemokrater i
              huvudsak är glada över att se att det finns en bred politisk enighet
              om att stora resurstillskott måste tillföras för att höja kvaliteten
              inom äldreomsorgen och se till att alla som behöver och vill verkligen
              får plats i äldreboenden.
            </seg>
            <seg n="92fd096c">
              Jag skulle vilja ställa en fråga till Maria Larsson som är mycket
              viktig när det gäller resurstillskottet till äldreomsorgen. Kommer
              pengarna till äldreomsorgen att öronmärkas till hemsjukvård, till
              boende, till demensvård och till anhörigstöd? Om pengarna kommer
              till kommunernas påse vet vi av erfarenhet att resultatet för
              våra äldre blir mycket magert. Frestelsen att använda resurserna
              till skattesänkningar eller annat blir för stor för många kommunpolitiker,
              medan de demenssjuka, de gamla och sköra inte alltid är så röststarka
              i den lokala debatten. Öronmärk pengarna till äldreomsorgen, Maria
              Larsson.
            </seg>
            <seg n="0cbf5a12">
              Jag vill också ställa en fråga om äldreforskningen. Vi socialdemokrater
              har föreslagit 35 miljoner i resurstillskott till äldreforskningen
              varaktigt från nästa år. Den borgerliga regeringen har inte presenterat
              hur man ser på äldreforskningen och det resurstillskott som är
              alldeles nödvändigt för att äldreforskningen ska kunna utvecklas.
              Hur blir det med äldreforskningen, Maria Larsson?
            </seg>
            <seg n="06c1022d">
              Det är naturligt att en ny regering inte har hunnit presentera
              alla sina förslag under de få månader som har gått sedan valet.
              Desto intressantare är det att se vilka förslag som man har valt
              att prioritera.
            </seg>
            <seg n="721541aa">
              När det gäller sjukvården har man fört fram tre viktiga och principiella
              förändringar.
            </seg>
            <seg n="0c662ea4">
              Det handlar först och främst om ett avskaffande av den så kallade
              stopplagen. Lagen infördes av oss socialdemokrater tillsammans
              med Vänsterpartiet och Miljöpartiet för att säkerställa att landets
              centrala sjukvårdskompetens är tillgänglig för alla på lika villkor
              och för att säkerställa att det är de medicinska behoven och inte
              plånbokens tjocklek som styr prioriteringarna.
            </seg>
            <seg n="171463e4">
              För någon vecka sedan hävdade statsminister Fredrik Reinfeldt
              här i kammaren att lagen skulle avskaffas för att möjliggöra för
              entreprenörer att ta över vårdcentraler, för att möjliggöra för
              privata specialistläkare och för att kunna lägga ut viss verksamhet
              inom sjukhusvården på entreprenad. Men det är ju inte sant eftersom
              detta är möjligt att göra redan i dag, och det görs redan i dag.
              Stopplagen handlar inte om primärvården, privata specialister
              på stan eller enskild verksamhet inom sjukhusen. Stopplagen handlar
              om hela sjukhus.
            </seg>
            <seg n="32f826ef">
              Vi socialdemokrater ser gärna entreprenörer inom vården. Vi tror
              inte att landstinget alltid är det bästa alternativet för att
              driva all sjukvård. Vi har sett många goda exempel på hög kvalitet,
              innovation och bra tillgänglighet när vårdpersonalen själv har
              tagit över driften, till exempel av vårdcentraler. Stopplagen
              handlar inte om detta. Stopplagen innebär en rimlig reglering
              av sjukhusvården, den centrala sjukhusvården i vårt land. Den
              innebär fyra saker:
            </seg>
            <seg n="388c9bcb">
              För det första: Universitetssjukhusen ska inte privatiseras,
              och de ska inte läggas ut på entreprenad eller säljas. Den viktiga
              högspecialiserade sjukvården och forskningen ska bedrivas i offentlig
              regi.
            </seg>
            <seg n="911ff0bd">
              För det andra: Inget landsting får sälja ut alla sina sjukhus.
              Minst ett sjukhus ska drivas i egen regi i varje landsting.
            </seg>
            <seg n="6d6aa6f9">
              För det tredje: Entreprenörer som får landstingets uppdrag att
              driva ett sjukhus ska ta emot patienter på samma sätt som offentliga
              sjukhus, och vi ska inte ha gräddfiler för att ta emot patienter
              med privata försäkringar. Om sjukvården betalas med skattemedel
              är det rimligt att samma regler gäller både för dem som drivs
              av en entreprenör och för dem som drivs av landstinget.
            </seg>
            <seg n="ffdd642a">
              För det fjärde: Skattepengar som satsas på sjukvården ska användas
              till sjukvården. Det är bra om man går med vinst, men då ska de
              pengarna återinvesteras i verksamheten och användas till att förbättra
              situationen för patienterna och för personalen.
            </seg>
            <seg n="70e36638">
              Nej, det är inte entreprenörer inom primärvård, specialistläkare
              eller enskilda kliniker som ni i den borgerliga alliansen vill
              stimulera när ni nu vill ändra lagen. Det är ett systemskifte
              inom sjukvården där stora börsnoterade koncerner ska kunna lägga
              vantarna på våra högspecialiserade universitetssjukhus så att
              dessa när som helst kan köpas upp av internationella riskkapitalister
              och där man kan öppna gräddfiler inom sjukvården där det blir
              olika väntrum ett väntrum för vanliga patienter som får skattefinansierad
              vård och ett annat väntrum för privatbetalande patienter. Det
              är ett systemskifte inom sjukvården! Det handlar inte om flera
              entreprenörer, utan det handlar om ett annat sätt att styra vården.
            </seg>
            <seg n="69901945">
              Det andra förslaget ni lagt fram på sjukvårdens område handlar
              om en patientpeng. Eller hur ska man tolka budgetpropositionens
              skrivning om att utveckla ett patientbaserat ersättningssystem
              inom sjukvården? Vad menar regeringen med detta? Det vore bra
              om representanter för alliansen kunde svara på det.
            </seg>
            <seg n="455bed0d">
              Ska patienten gå runt med sin patientpeng i den galleria som
              i alla fall det moderata landstingsrådet i Helsingfors vill införa
              på Karolinska Sjukhuset? Ska sjukhusen utvecklas till en marknad
              där man går runt och handlar sin vård med sin patientpeng?
            </seg>
            <seg n="7dbbdffa">
              Den kristdemokratiska talespersonen i socialutskottet, naturligtvis
              partikamrat till Maria Larsson och Göran Hägglund, sade så här
              när vi förra året här i kammaren debatterade den så kallade stopplagen:
            </seg>
            <seg n="867ac3cc">
              Det finns alltså ett starkt behov av att främja att framtidens
              vårdarbetare får ha mångfald och någonting att välja på. Jag kan
              inte förstå. Det finns så långt jag vet inte några socialdemokrater
              som till exempel tycker att det är fel att det både finns Ica
              och Domus. Numera finns också Lidl, Willys och allt annat.
            </seg>
            <seg n="a88fc18a">
              Alla inser att konkurrensen är en positiv kraft för alla. Kvaliteten
              ökar, priserna blir lägre och tillgängligheten ökar. Det är bara
              positiva saker. Att sälja ut och leka marknad känns som struntprat
              för mig och Kristdemokraterna. Om man inte är nöjd så kan man
              ju säga upp avtalet. Så sade Chatrine Pålsson här i kammaren.
            </seg>
            <seg n="fbd1bcac">
              Förstår inte ni kristdemokrater att sjukhusvård på våra högspecialiserade
              universitetssjukhus inte är jämförbart med att gå och välja en
              extraprisvara på Willys?
            </seg>
            <seg n="8fb152e6">
              Göran Hägglund sade i tv att Volvo skulle kunna köpa till exempel
              Sahlgrenska Universitetssjukhuset. Men vad ska man göra i Västra
              Götalandsregionen om man inte är nöjd med hur Volvo i så fall
              driver Sahlgrenska? Ska man gå ut och upphandla ett nytt universitetssjukhus
              från någon annan entreprenör, och var ska man hitta det?
            </seg>
            <seg n="ba58dc1f">
              Det här är ju fria fantasier. Så här fungerar inte sjukvården.
              Sjukvården är ingen vara och bör inte heller bli det.
            </seg>
            <seg n="2e541cce">
              Det tredje förslaget ni lagt fram och som nyligen kom handlar
              om att avreglera Apoteket. Både receptbelagda och receptfria läkemedel
              ska nu kunna säljas i detaljhandeln nästan som vilken vara som
              helst.
            </seg>
            <seg n="6b01d305">
              De här tre principiellt viktiga förändringarna på sjukvårdens
              område att avskaffa stopplagen, införa patientpeng och avreglera
              Apoteket har bara en enda ledstjärna: mer marknadsstyrning i sjukvården.
              Det är vad den borgerliga alliansen vill prioritera inom sjukvården.
              Det är en prioritering som vi socialdemokrater kommer att ta strid
              mot. Vi vill att sjukvården ska utgå från patienternas behov.
              Vi vill inte ha ett systemskifte, och vi vill inte ha marknadsstyrning
              av sjukvården.
            </seg>
          </u>
          <note n="0ad528ab">
            I detta anförande instämde Lennart Axelsson, Catharina Bråkenhielm
            Christer Engelhardt, Marina Pettersson, Mona Sahlin och Per Svedberg
            (alla s).
          </note>
          <note type="speaker" n="31e01d7a">
            Anf. 2 ELINA LINNA (v):
          </note>
          <u who="elina_linna_aed53b" xml:id="i-6539e7967a72ee97-0" n="fab8d23b">
            <seg n="46291c70">
              Herr talman! Vänsterpartiets förslag till budgetramar på utgiftsområde
              9 ligger närmare 2 miljarder kronor högre än regeringens förslag.
              Men eftersom finansutskottets majoritet har fastställt ramarna
              för hälsovård, sjukvård och social omsorg på en lägre nivå kan
              jag, tyvärr, inte yrka bifall till våra förslag, utan de presenteras
              i betänkandet i form av ett särskilt yttrande.
            </seg>
            <seg n="6ae9cf9a">
              Jag kommer ändå i mitt anförande att redovisa våra förslag i
              förhållande till regeringens budget. Min partikamrat Eva Olofsson
              kommer senare att tala för Vänsterpartiets politik beträffande
              äldreomsorg och socialpolitik.
            </seg>
            <seg n="30a4d1f6">
              I betänkandet behandlas ett antal motioner som inte är budgetpåverkande.
              Vänsterpartiet har fem reservationer till förmån för våra motioner.
              Dessutom stöder vi Socialdemokraterna respektive Miljöpartiet
              i ett par reservationer.
            </seg>
            <seg n="e43f0603">
              Självklart står jag bakom samtliga våra förslag, men för tids
              vinnande yrkar jag bifall endast till reservation 5.
            </seg>
            <seg n="8111ce0f">
              Den psykiatriska vårdens organisation ses över och nya resurser
              tillförs kan vi läsa i regeringsförklaringen. Det låter bra. Ökningen
              av det statliga ekonomiska stödet till psykiatrin påbörjades år
              2005 och har fortsatt i år. Det är bra att regeringen fortsätter
              med den satsning som gjordes av den förra regeringen tillsammans
              med Vänsterpartiet och Miljöpartiet.
            </seg>
            <seg n="dbd1f2fd">
              Vi menar alltså att vi har påbörjat ett arbete för att förbättra
              den psykiatriska vården ett arbete som kräver en långsiktig ekonomisk
              finansiering. Vi vill därför tillföra psykiatrin 1 miljard kronor
              per år under de närmaste åtta åren resurser som ska användas så
              att psykiskt sjuka människor kan garanteras en human och kvalificerad
              vård.
            </seg>
            <seg n="a6a97d90">
              Vi vet att dessa resurser krävs för en långsiktig utveckling
              av psykiatrin i stället för en fortsatt satsning på tillfälliga
              projekt.
            </seg>
            <seg n="776dce15">
              Vänsterpartiet menar att regeringens satsning är otillräcklig
              500 miljoner kronor för åren 2007 och 2008 samt 250 miljoner kronor
              för år 2009. Om Vänsterpartiets vilja hade fått råda skulle det
              riktade stödet ha ökats med 500 miljoner för år 2007 och med samma
              summa för år 2008 samt med 750 miljoner för år 2009.
            </seg>
            <seg n="4a602a05">
              För ett par veckor sedan presenterades slutbetänkandet av den
              nationella psykiatrisamordningen, Ambition och ansvar . Psykiatrisamordningen
              har förändringsförslag som kostar mer än dubbelt så mycket som
              Vänsterpartiets förslag.
            </seg>
            <seg n="f6454a60">
              Självklart är det svårt att beräkna kostnader för förbättringar
              inom psykiatrin. Men jag hoppas att socialministern som ännu inte
              är närvarande här rejält tar sig funderare över mina nyss presenterade
              siffror. Räcker regeringens budget för de satsningar som behövs
              inom den psykiatriska vården?
            </seg>
            <seg n="79c6592b">
              Herr talman! I budgetpropositionen kan vi läsa att regeringen
              avser att konkretisera nödvändiga åtgärder för att förbättra den
              psykiatriska vården i en handlingsplan under år 2007.
            </seg>
            <seg n="3062b4e6">
              Vänsterpartiets yrkande om nationell handlingsplan för den psykiatriska
              hälso- och sjukvården avstyrktes av utskottsmajoriteten med motiveringen
              att man avvaktar den aviserade handlingsplanen. Regeringen har
              kanske redan satt i gång med arbetet med handlingsplanen. Vårt
              förslag avvisades ju så brutalt.
            </seg>
            <seg n="7fa45a92">
              Vänsterpartiets handlingsplan ska omfatta hela den psykiatriska
              hälso- och sjukvården, såväl hälsoarbete som den slutna vården
              ska ingå. När det gäller insatserna ska hänsyn tas till alla kategorier
              av människors behov. Även barn- och ungdomspsykiatrin ska inkluderas.
              Patienters och deras anhörigas möjlighet till inflytande bör utredas.
              Jag ska inte räkna upp allt som står i motionen. Men självklart
              hoppas jag att socialministern studerar också våra förslag.
            </seg>
            <seg n="804a24b5">
              Jag passar på att redan nu fråga socialministern, som alltså
              ännu inte är här, när man räknar med att lägga fram den aviserade
              handlingsplanen här i riksdagen.
            </seg>
            <seg n="9872a869">
              Det är många människor i Sverige och människor till och med utanför
              vårt lands gränser som har blivit förtvivlade och upprörda på
              grund av att regeringen bokstavligt talat stoppat konsumentarbetet
              kring läkemedel genom att inte ha fortsatt finansieringen av Konsumentinstitutet
              Läkemedel och hälsa, också kallad Kilen. För Vänsterpartiet är
              det självklart att stödja en oberoende verksamhet som kan hjälpa
              män och kvinnor som råkat ut för bland annat läkemedelsbiverkningar.
              Därför har vi i vår budget föreslagit att Kilens verksamhet införlivas
              i Konsumentverket och för ändamålet avsätter vi 3 miljoner kronor.
              Vänsterpartiet menar att konsument- och patientorganisationer
              är viktiga och behöver samhällets stöd. För oss är det en gåta
              att socialministern hårdnackat hänvisar till Läkemedelsverket
              och Apoteket AB. Är det endast specialisternas bedömningar som
              räknas när det gäller läkemedelsbiverkningar? Läkemedelsverket
              och Apoteket AB kan aldrig ersätta en aktiv och engagerad konsumentorganisation.
              Det är sorgligt att socialministern inte ser detta.
            </seg>
            <seg n="d88eea30">
              Herr talman! I valrörelsen lovade samtliga partier att satsa
              stort på tandvården. Det gjorde också Vänsterpartiet, och vi tänker
              hålla vårt löfte. Vi föreslår subventionerade tandhälsobesök var
              artonde månad. Patienten ska betala högst 200 kr för de vanliga
              undersökningarna inom tandvården. Vi anser att det behövs ytterligare
              beredelsetid och därför vill vi starta med stödet under andra
              hälften av nästa år. Till detta ändamål avsätter vi 500 miljoner
              mer än regeringens anslag. Sedan vill vi införa ett högkostnadsskydd
              i flera steg. För detta ändamål bedömer vi att ytterligare 7 miljarder
              kronor behöver tillföras för 2008 och 2009.
            </seg>
            <seg n="a09c4ed7">
              Visst märks det att det är en borgerlig regering som vi har i
              landet i dag. Ett tydligt exempel är regeringens förslag att i
              budgetpropositionen avsätta 40 miljoner kronor för att uppmuntra
              vårdpersonal att starta eget, ett så kallad avknoppningsstöd.
              Pengar som skulle kunna användas till exempel för att höja kompetensen
              hos personalen. Vänsterpartiet avvisar bestämt denna post, däremot
              anser vi att det behövs flera anställda inom den offentliga sektorn.
            </seg>
            <seg n="e92266ba">
              Herr talman! I den nationella handikapplanen för handikappolitiken
              Från patient till medborgare slås fast att målet för handikappolitiken
              ska vara ett samhälle som gör det möjligt för människor med funktionshinder
              att bli fullt delaktiga i samhällslivet. Dithän har vi inte kommit
              ännu. Den nationella handlingsplanen är bra men själva genomförandet
              går trögt. Därför anser Vänsterpartiet att det krävs en resursförstärkning
              för att nå målet att Sverige ska vara tillgängligt 2010. Vänsterpartiet
              föreslår därför i vår alternativa budget 750 miljoner för detta
              ändamål. Regeringen har inte anslagit ett öre för ändamålet. Därför
              undrar jag om ministern nu anser att tillgänglighetsmålen uppnås
              utan ekonomiska satsningar. Så sent som i våras hade vi här i
              kammaren en debatt utifrån uppföljningen av den nationella handlingsplanen
              för handikappolitiken. Då var det Maria Larssons partikamrat Ulrik
              Lindgren som ställde frågor till den ansvariga ministern i den
              förra regeringen. Det var frågor som gick ut på att det behövs
              pengar om tllgänglighetsmålen ska kunna uppnås till 2010. Vänsterpartiet
              har ekonomiskt prioriterat frågan i vår budgetmotion. Det är mer
              än vad regeringen har lyckats göra. Men det kanske är så att Kristdemokraterna
              har en annan bedömning av läget i dag än vad ni hade i oppositionen?
            </seg>
            <seg n="53be02cc">
              Herr talman! Vänsterpartiets budgetmotion innehåller en helt
              annan inriktning för den ekonomiska politiken än regeringens.
              Jag har presenterat en del av våra förslag inom utgiftsområde
              9, förslag som syftar till att garantera den generella välfärden
              för alla, oberoende av plånbokens tjocklek.
            </seg>
          </u>
          <note type="speaker" n="ab2036f2">
            Anf. 3 GUNVOR G ERICSON (mp):
          </note>
          <u who="jan_ericson_aca06f" xml:id="i-2b35fd7eae027c2e-0" n="2f91eb1c">
            <seg n="b9aedf64">
              Herr talman! Ledamöter! Miljöpartiet har flera angelägna förslag
              inom detta område. Jag kommer att lyfta fram några som klart skiljer
              sig från regeringens, nämligen tandvård, folkhälsa och alternativmedicin.
            </seg>
            <seg n="4d32d17a">
              Låt mig först säga att det är bra att regeringen tillför medel
              för psykiatrin. Det behövs också bredare åtgärder. När det gäller
              psykisk ohälsa behövs åtgärder på en betydligt bredare bas.
            </seg>
            <seg n="fc7f3519">
              Miljöpartiets vision om samhället utgår från människans behov
              av gemenskap. Samhällets mångfald, allas delaktighet i demokratin
              och allas lika rättigheter ska garantera att alla har samma möjligheter
              att göra egna livsval. Vi vill att alla ska kunna känna sig trygga,
              behövda och delaktiga. Det kräver, förutom nya ekonomiska prioriteringar,
              en väl fungerande hälso- och sjukvård, välfärd för alla, en värdig
              äldreomsorg och en human socialpolitik. Det ger livskvalitet.
            </seg>
            <seg n="63ea3cfb">
              När det gäller tandvård vill regeringen skapa ett bättre högkostnadsskydd
              det är lovvärt men om förebyggande arbete är det tyst. Är det
              inte viktigt att också följa upp den stora investering som samhället
              gör med gratis förebyggande tandvård för barn och unga och se
              att de förebyggande insatserna betyder mycket för tandhälsan i
              stort?
            </seg>
            <seg n="02820194">
              Miljöpartiet föreslår i sitt budgetalternativ att vi som ett
              steg mot en heltäckande tandvårdsreform inför ett abonnemangstandvårdssystem
              och gratis tandvård för barn och unga upp till 25 år. Enligt den
              folkhälsoenkät som Folkhälsoinstitutet nyligen presenterade ökar
              antalet män som inte besöker tandvården regelbundet. 23 % av männen
              i åldern 3044 år har inte besökt tandläkare på de senaste två
              åren. Det kan jämföras med 12 % av kvinnorna i samma åldersgrupp.
              Det finns som vanligt ett tydligt socioekonomiskt mönster.
            </seg>
            <seg n="57df8c83">
              Att lösa framtidens tandvård är en av sjukvårdspolitikens stora
              utmaningar. Det behövs ett tydligt folkhälsoperspektiv på det.
              Abonnemangstandvård praktiseras i flera landsting, men detaljerna
              i utformningen varierar lokalt. Med ett nationellt system blir
              avgifterna och förutsättningarna likvärdiga oavsett var i landet
              man bor. Abonnemangstandvård innebär att du betalar en fast avgift
              för din tandvård. Enkelt uttryckt försäkrar du dig om en bra tandhälsa
              och mot oväntade kostnader. All bastandvård, förebyggande vård
              och akuta behandlingar ingår. Du kan också få kraftiga prissänkningar
              på tandbehandlingar som omfattar kronor, broar och proteser.
            </seg>
            <seg n="f9c16a37">
              Årskostnaden baseras på din tandhälsa. Det beror på vilken premieklass
              du hamnar i, det vill säga hur stor risken är för hål och andra
              tandsjukdomar. Bedömningen baseras i huvudsak på hur mycket tandvård
              du har behövt under den senaste tvåårsperioden. Du tecknar sedan
              ett abonnemangsavtal som gäller i två år. Efter den tiden görs
              en ny bedömning. Beroende på hur munhälsan har utvecklats kan
              premien antingen sänkas, höjas eller ligga kvar på samma nivå.
            </seg>
            <seg n="b1d267c7">
              De skilda avgiftsklasserna motiverar egenvård och förebyggande
              åtgärder så att man undviker risken att hamna i en högre avgiftsklass.
              Tandvården får också incitament att ge bra vård och förebyggande
              insatser för att hålla de långsiktiga kostnaderna nere.
            </seg>
            <seg n="49769b06">
              Regeringens aviserade högkostnadsskydd är oklart till innehållet.
              Risken finns att det blir kostnadsdrivande i sin konstruktion.
            </seg>
            <seg n="2db48d58">
              Miljöpartiet ser tandhälsan som en viktig folkhälsofråga i framtiden.
              Med vår lösning, ett abonnemangssystem, kan vi nå de nationella
              mål som riksdagen antagit för att skapa samhälleliga förutsättningar
              för hälsa hos befolkningen. Ett nationellt abonnemangssystem ger
              patienten frihet att välja tandläkare och ger både patienter och
              tandvård incitament för förebyggande insatser.
            </seg>
            <seg n="5e4287db">
              Folkhälsa är ett mycket vitt begrepp som sträcker sig över i
              stort sett alla livets områden. Den har en nära koppling till
              hållbar utveckling, både ekologiskt, socialt och ekonomiskt. Den
              nya regeringen tycks markant ha ändrat inriktning för folkhälsopolitiken
              jämfört med förra årets budget och jämfört med riksdagens beslut
              i propositionen Mål för folkhälsan . Det gäller både när politikområdet
              folkhälsa beskrivs och politikens inriktning i budgetpropositionen.
            </seg>
            <seg n="bb136cef">
              Sambandet mellan hälsa och arbete betonas, och det är bra. Men
              betydligt mindre berörs de målområden som handlar om delaktighet
              och inflytande i samhället och ekonomisk och social trygghet.
              Ojämlik fördelning av hälsa mellan olika grupper i samhället berörs
              inte, inte heller den tydliga koppling som finns mellan god folkhälsa
              och en hållbar utveckling. Regeringen presenterar ett föråldrat
              synsätt på folkhälsopolitiken.
            </seg>
            <seg n="d8375baf">
              Fokus på bestämningsfaktorer för hälsa är ett viktigt strategiskt
              vägval i den nya folkhälsopolitiken. Frågan är om regeringen står
              bakom detta längre. Det är i alla fall mycket otydligt i budgeten.
            </seg>
            <seg n="47cea049">
              Modern folkhälsopolitik utgår från hälsans bestämningsfaktorer,
              det vill säga de faktorer i samhällsorganisationen och människors
              livsvillkor samt levnadsvanor som bidrar till hälsa eller ohälsa.
              Fördelen med att utgå från bestämningsfaktorer är att målen blir
              åtkomliga för politiska initiativ och beslut, men det ställer
              krav på politiska initiativ. Den initiativviljan finns hos Miljöpartiet,
              men frågan är om den politiska initiativkraften finns hos de borgerliga
              partierna.
            </seg>
            <seg n="0f192658">
              Ett exempel på att den nya regeringens folkhälsopolitik går i
              fel riktning är skolpolitiken. Anmälningarna om hot och våld ökar
              i skolan mot både lärare och elever, visar ny statistik från Arbetsmiljöverket.
              År 2003 tog man emot 192 anmälningar. Förra året var siffran 533.
              Och anmälningarna fram till oktober i år tyder på att det blir
              minst lika många i år.
            </seg>
            <seg n="f4048e87">
              I Folkpartiets skola ses inflytande och demokrati tydligen som
              onödiga inslag. I stället ska det vara en skola med mer prov och
              press. Har regeringen glömt att delaktighet och inflytande är
              det första målområdet i den nationella folkhälsopolitiken?
            </seg>
            <seg n="8c8f47bc">
              Larmrapporterna om elevers skolk och ofullständiga betyg ska
              enligt den borgerliga regeringen mötas med mera krav detta när
              den psykiska ohälsan ökar.
            </seg>
            <seg n="6871df0d">
              Åtgärder i skolan kan förebygga psykisk ohälsa, skrev nyligen
              tre personer med stor erfarenhet av barnhälsovård i Dagens Medicin.
              Skolmisslyckanden och skolk påverkar självförtroendet negativt.
              Termen psykisk ohälsa kan ha just den bakgrunden; alltför hög
              kravnivå på individens kognitiva funktioner med åtföljande risk
              för stress och depression.
            </seg>
            <seg n="38b453a6">
              I dag nybeviljas tre gånger så många ungdomar mellan 20 och 29
              år aktivitetsersättning, förtidspension, som för tio år sedan.
              Många av dem beror på psykisk ohälsa. Att så många unga inte får
              hjälp att komma åter utan blir förtidspensionärer är inte acceptabelt.
              Det handlar om människors livskvalitet. Samhället måste inse att
              investeringar i folkhälsoarbete ger mångfalt igen.
            </seg>
            <seg n="00c8b208">
              Miljöpartiet anser att folkhälsoarbetet ska prioriteras och att
              regeringen ska ge bättre förutsättningar för det. För att nå folkhälsomålen
              krävs ett aktivt och medvetet arbete. För att det verkligen ska
              få genomslag anser vi att det bör finnas ett samordningsansvar
              på regional nivå. Detta ansvar bör på sikt lagstadgas. Vi avsätter
              i vår budget 15 miljoner för att förstärka detta arbete och gör
              därutöver en satsning med 160 miljoner kronor per år på konkreta
              folkhälsoprojekt, ett slags Klimpmedel fast för folkhälsan.
            </seg>
            <seg n="da209809">
              Mäns våld mot kvinnor är också en folkhälsofråga. Det är av stor
              vikt att män som utövar våld mot kvinnor och barn frivilligt kan
              söka hjälp för sitt aggressiva beteende utanför kriminalvården.
              Det är lovvärt att regeringen tillsätter 3 miljoner, men det räcker
              inte. Det behöver tillsättas mer pengar till Riksorganisationen
              Sveriges professionella kriscentra för män. Vi föreslår en ökning
              med 20 miljoner som utvecklingspengar, så att man kan få kriscentrum
              i hela landet. Vi anser också att ytterligare ett steg i utvecklingen
              av Rikskvinnocentrum behöver tas. Verksamheten bör omfatta även
              barn som lever i familjer där det förekommer våld samt de män
              som utövar våld mot kvinnor och barn. För detta ändamål avsätter
              Miljöpartiet 5 miljoner kronor per år.
            </seg>
            <seg n="06d1a500">
              Jag ska också säga något om komplementär och alternativ medicin.
            </seg>
            <seg n="42f00f77">
              Miljöpartiet har länge arbetat för att lyfta fram alternativ-
              och komplementärmedicin i ljuset. Många människor använder den
              typen av behandlingar. Vi anser att det är bättre att som i Norge
              lyfta upp komplementärmedicinen, så att den kommer upp ur källaren
              och i alla fall finns på trottoaren. Det behövs en god dialog,
              samverkan och ett vetenskapligt samarbete, byggt på öppenhet och
              ömsesidig respekt mellan skolmedicin och komplementärmedicin.
              Ett nationellt offentligt register utöver utövare av komplementärmedicin
              är en del i det. Regeringen tar nu bort anslaget, och processen
              med att få fram ett register avstannar. Miljöpartiet anser att
              frågan ska vara färdigutredd under 2007 och att registret därefter
              ska inrättas. Vi har anslagit pengar i vår budget för det. Anser
              ministern att registret inte behövs?
            </seg>
            <seg n="7985b57a">
              Självklart står Miljöpartiet bakom de reservationer som vi har
              lämnat i utskottet, men för tids vinnande yrkar jag bifall endast
              till reservationerna 2 och 6.
            </seg>
          </u>
          <note type="speaker" n="483e6a83">
            Anf. 4 KENNETH JOHANSSON (c):
          </note>
          <u who="kenneth_johansson_2e0139" xml:id="i-d12b1ba992545c5a-0" n="26adb850">
            <seg n="95ecfaf4">
              Herr talman! Socialutskottet har under ett antal höstveckor ägnat
              sig åt att behandla regeringens budgetproposition. Jag yrkar som
              resultat av behandlingen, å majoritetens vägnar, bifall till förslaget
              i utskottsbetänkande SoU1 i sin helhet och, i förekommande fall,
              avslag på oppositionspartiernas yrkanden, och jag avser att ge
              argument och bakgrund till detta.
            </seg>
            <seg n="d93443fa">
              Min centerkollega Lars-Ivar Ericson kommer senare i debatten
              att främst diskutera handikappolitiken.
            </seg>
            <seg n="2510da34">
              Herr talman! Den nya alliansregeringens första budget, men inte
              den sista kan jag lova, sätter företagandet och jobben i fokus,
              vilket är en nödvändig förutsättning för tillväxt och välfärd.
              För Centerpartiet och övriga partier i Allians för Sverige är
              det så självklart, men inte alltid för vänsterpartierna, att vi
              måste arbeta ihop till våra utgifter. Därför är det viktigt att
              nya jobb verkar vara på väg, bland annat beroende på en ökad framtidstro
              hos våra företagare. Jobb ger välfärd.
            </seg>
            <seg n="44b7667c">
              Trots att tiden varit knapp ser vi även i socialbudgeten att
              en ny regering gör skillnad. Ett antal förslag presenteras i siffror
              redan för år 2007, och för andra områden aviseras nödvändiga reformarbeten.
              Inriktningen på politiken är tydlig: Ge mer makt åt enskilda människor
              genom ökad valfrihet, större satsningar på de allra mest utsatta
              och förbättrad tillgänglighet till och ökad kvalitet i vården
              och omsorgen.
            </seg>
            <seg n="35d8d997">
              De enskilt största satsningarna sker på de äldre, med ett tillskott
              på nästan 2 miljarder kronor för år 2007. Ökat stöd ges, om än
              med mindre belopp, för att förstärka skyddet för våldsutsatta
              kvinnor, för ytterligare satsning på personliga ombud, för att
              göra något åt hemlösheten, spelberoendet med mera. För år 2008
              föreslås 300 miljoner för att öka valfriheten och genomföra en
              fritt-val-reform för särskilt boende och hemtjänstinsatser.
            </seg>
            <seg n="6eaca33a">
              Inom vården ska tillgängligheten förbättras. Upprustningen av
              psykiatrin är nödvändig och ska påbörjas. Den nationella vårdgarantin
              ska utvecklas. Vi ska få bättre möjligheter att mäta vårdkvaliteten,
              och ytterligare satsningar görs för de viktiga IT-områdena inom
              vården. En stor tandvårdsreform förbereds inför år 2008 där regeringens
              och Socialdemokraternas förslag, enligt min uppfattning, är ganska
              snarlika.
            </seg>
            <seg n="c79b992b">
              Ett annat område där en upprustning nu inleds är den medicinska
              forskningen. Vi från socialutskottet var på Karolinska Institutet
              och tog del av vilken betydande verksamhet som sker just hos dem.
              Det finns på andra ställen i landet också. Där sade man: Vad trevligt
              att vi har fått ett ökat anslag till forskningen tack vare de
              satsningar som den nya alliansregeringen gör. På frågan vad innebär
              det för er? var svaret plus ca 17 miljoner kronor. De är viktiga.
              De gör oss mindre beroende av andra finansiärer. Vi kan själva
              vara med i högre grad och påverka vad vi faktiskt forskar om.
              Det tycker jag var ett exempel på att en ny alliansregering gör
              skillnad. Men det finns mycket mer att göra. Från Centerpartiet
              är vi särskilt ivriga att se intensifierade insatser när det gäller
              hälsofrämjande och förebyggande arbete. På det området kommer
              vi att jobba alldeles extra för att se ännu mer resultat.
            </seg>
            <seg n="473b1fde">
              Stopplagen ska ersättas med en startlag. Det gick vi till val
              på, och nu går allianspartierna, efter att ha fått folkets stöd,
              till handling. Socialministern föreslår att stopplagen ska upphävas,
              och i budget avsätts pengar till ett avknoppningsstöd. Det är
              utmärkt, men naturligtvis är det bara en början för att släppa
              loss entreprenörskapet även inom vården och omsorgen. Vi vill
              stimulera alternativa driftsformer i en solidariskt finansierad
              verksamhet. Vi ser det som ett mycket viktigt nytänkande. Det
              är viktigt för oss att människor själva ska få bestämma hur de
              vill ha vården och omsorgen utförd och av vem och att vårdpersonal
              också ska kunna välja bland arbetsgivare.
            </seg>
            <seg n="fcaaa392">
              Ett annat förslag som Centerpartiet vill se genomfört är en översyn
              igen av lagen om offentlig upphandling. Vi vill se beslut som
              tillåter så kallad ersättningsetablering, det vill säga att behålla
              avtal vid överlåtelse av praktik, och avskaffa diskriminerande
              åldergränser för privatpraktiker att gå på den nationella taxan.
              Vill också stötta den ideella sektorn i såväl frivillighetsarbete
              som att vara en producent av vård och omsorgstjänster. Utan ideellt
              arbete stannar Sverige.
            </seg>
            <seg n="0074979d">
              Detta är frågor där främst socialdemokrater och vänsterpartister
              brukar sätta upp något av ett stopp- och varningstecken. Samma
              sak är det när vi vill omreglera apoteksmonopolet för att förbättra
              tillgängligheten och få bort det yrkesförbud som vi faktiskt har
              i Sverige i dag när det gäller till exempel apotekare som vill
              dra i gång en egen verksamhet. Vi ser att det på sikt också möjliggör
              sänkta kostnader.
            </seg>
            <seg n="a3e6c023">
              Min fråga till framför allt socialdemokrater och vänsterpartister:
              Varför dessa ideologiska låsningar? Vad är ni egentligen så rädda
              för? Se på möjligheterna. Tänk nytt. Lyssna på folket. Lyssna
              på professionen. Lyssna på de fackliga organisationerna. Kom ihåg:
              Står man stilla går man bakåt när utvecklingen går framåt.
            </seg>
            <seg n="02db8f41">
              Herr talman! Vi har nu redovisat vår budget. Hur ser alternativet
              ut? Det vet vi inte, för det finns inget samlat alternativ. Det
              finns tre spretande förslag från oppositionen. Beträffande Socialdemokraternas
              förslag tycker jag att jag kan känna sympati för flera av de förslag
              som ni presenterar i budgeten. Det är inget att direkt uppröras
              över. Men återigen saknar jag nytänkandet, att människor med ett
              tätt skyddsnät i grunden ska få bestämma mer över sina liv och
              komma ur det bidragsberoende som den socialdemokratiska regeringen
              försatt så många i. Från Centerpartiet vill vi göra mycket mer
              för att få människor i jobb, stoppa utanförskapet och förbättra
              ekonomin framför allt för dem som har låga inkomster och medelinkomster.
              Vi vill ge alla individer möjlighet att klara sig själva och inte
              vara beroende.
            </seg>
            <seg n="1b018021">
              Samma sak gäller Vänsterpartiet. I budgetförslaget finns det
              ganska bra saker, och mycket som vi kan vara överens om, som psykiatrin
              och tandvården. Det är bra. Men det finns en rädsla för nytänkande
              som är än värre än vad gäller Socialdemokraterna. Det är högre
              skatter, större offentlig sektor, mindre makt åt enskilda människor.
              Det är en märklig syn, tycker jag. När det gäller vad som är sunda
              statsfinanser. Jag tycker att julaftonsteoremet stämmer in. I
              valet mellan stor offentlig sektor och kortare arbetstid väljer
              Vänsterpartiet båda.
            </seg>
            <seg n="ca69a577">
              Miljöpartiet tycker jag också har många bra förslag. jag ställer
              verkligen upp i synen på att vi, som jag redan sagt, behöver intensifiera
              insatserna i fråga om förebyggande och hälsofrämjande arbete.
              Jag tror att vi där har områden där vi kan finna en gemensam syn
              mellan många partier. Där måste vi lyfta fram positionerna. Ni
              ska ha heder i den delen.
            </seg>
            <seg n="4655783d">
              Herr talman! Avslutningsvis vill jag passa på att tacka utskottets
              ledamöter för ett gott samarbete både under hösten och i arbetet
              med att ta fram betänkandet beträffande budgeten. Dessutom vill
              jag tacka utskottskansliet för ett gott samarbete. Jag tycker
              att resultatet blev bra.
            </seg>
          </u>
          <note n="7042718d">
            I detta anförande instämde Lars-Ivar Ericson (c) och Finn Bengtsson
            (m).
          </note>
          <note type="speaker" n="865e3265">
            Anf. 5 YLVA JOHANSSON (s) replik:
          </note>
          <u who="ylva_johansson_611fd6" xml:id="i-a9718f35c658ef0a-1" n="f1bb681c">
            <seg n="15d96cf1">
              Herr talman! Det är ju lite magstarkt att höra Kenneth Johansson
              säga att man fick väljarnas stöd för denna politik för utförsäljning
              av akutsjukhus och universitetssjukhus och införande av gräddfiler
              för privatbetalande patienter. Er statsminister Fredrik Reinfeldt
              sade upprepade gånger i valrörelsens slutskede att det inte skulle
              komma sådana förslag. Jag citerar från utfrågningen under debatten
              i Sveriges Television. Så här sade Fredrik Reinfeldt: Vi vill
              inte sälja akutsjukhus som du påstod i en tidigare debatt. Vi
              har inte det förslaget och jag är glad att du gav mig möjlighet
              att ge det beskedet här i kväll.
            </seg>
            <seg n="fbaa131b">
              Moderaterna annonserade veckan före valet. Det här är ett citat
              ur annonsen: För varje dag som går kommer socialdemokraterna att
              bli alltmer aggressiva. Tyvärr resulterar det ibland i rena lögner.
              De har till exempel påstått att vi vill införa en pensionärsskatt
              och att vi tänker sälja ut akutsjukhusen. Det är förstås synd
              att de hittar på sådana här saker, vi moderater tycker att väljarna
              har rätt till en saklig debatt.
            </seg>
            <seg n="accb939d">
              Vi socialdemokrater blev anklagade för att ljuga när vi sade
              att en borgerlig alliansregering skulle genomföra de lagförslag
              som ni just nu säger att ni kommer att lägga fram. Jag tycker
              att det är magstarkt, Kenneth Johansson, att påstå att du och
              dina alliansbröder har väljarnas stöd för den här politiken. Ni
              gick inte till val på detta. Och jag är inte den enda som gör
              den bedömningen. Jag läste i Expressens ledare häromdagen. Där
              skrev man så här: Den enda plumpen i protokollet är att Alliansen
              begår snudd på väljarsvek. I valrörelsen lät moderaterna som om
              de nästan var för stopplagen och i Alliansens förslag om vårdreformer
              från i våras var det privata initiativet starkt nedtonat. Man
              kan knappast säga att Alliansen tog debatten före valet.
            </seg>
            <seg n="bbd2bee9">
              Sover du gott om nätterna, Kenneth Johansson, när ni nu genomför
              en politik som ni gemensamt före valet sade att ni inte skulle
              genomföra?
            </seg>
          </u>
          <note type="speaker" n="00ae876a">
            Anf. 6 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-d12b1ba992545c5a-1" n="26adb850">
            <seg n="8203b4c6">
              Herr talman! Ja, jag sover gott om nätterna, för jag lyssnar
              inte på den skräckpropaganda och det prat som Ylva Johansson och
              andra framför. Vem är det som säger att det ska säljas ut några
              universitetssjukhus? Vem är det som har sagt det? Stå inte och
              påstå saker som det inte finns några som helst belägg för. Det
              finns inget exempel på någon sjukvårdshuvudman i detta land som
              har för avsikt att sälja ut några universitetssjukhus. Om man
              säger så måste man i alla fall ha någonting att stå på.
            </seg>
            <seg n="a163dbec">
              Stopplagen är ett problem, och det problemet vill vi få bort,
              för det ger en helt felaktig bild av att de sjukvårdshuvudmän
              som har ansvar för att organisera hälso- och sjukvården i det
              här landet inte ska få göra det. Vår grunduppfattning är att se
              till att ge möjligheter till att forma den verksamhet som man
              har att ta ansvar för.
            </seg>
            <seg n="a671297f">
              Kom inte med en massa stopp, nej, fy, usch, jag kan bättre än
              alla andra, utan låt oss ha ett underifrånperspektiv. Det finns
              inga planer på att sälja ut några universitetssjukhus vad jag
              känner till. Vi har pratat med de aktuella regionerna och landstingen
              Helsingfors, Skåne, Uppsala och så vidare. Upp till bevis! Stå
              inte och påstå saker som saknar grund.
            </seg>
            <seg n="bf67d4d5">
              Det som kan vara ett problem med en stopplag i denna del är om
              man till exempel på ett universitetssjukhus skulle vilja lägga
              ut ett labb eller en liten del av det hela. Ylva Johansson sade
              tidigare att det inte är några problem med stopplagen. Men enligt
              den definition som många jurister gör som jag har pratat med är
              det visst ett problem. Det ställer till en definitionsproblematik.
            </seg>
          </u>
          <note type="speaker" n="9d5eafa7">
            Anf. 7 YLVA JOHANSSON (s) replik:
          </note>
          <u who="ylva_johansson_611fd6" xml:id="i-a9718f35c658ef0a-2" n="f1bb681c">
            <seg n="d138a9de">
              Herr talman! Det är lite märkligt att få höra att jag ägnar mig
              åt skräckpropaganda när jag refererar det som socialministern
              för några dagar sedan kallade till en presskonferens om för att
              presentera, nämligen att man tänker avskaffa stopplagen. Det är
              så att ni tänker ta bort den lagstiftning som styr villkoren när
              man lägger ut sjukhus på entreprenad. Det är fyra villkor:
            </seg>
            <seg n="b6beb595">
              Att universitetssjukhus inte ska läggas ut.
            </seg>
            <seg n="9c47e5f5">
              Att man ska ha minst ett sjukhus kvar i offentlig drift.
            </seg>
            <seg n="dd59bbdd">
              Att man, när man lägger ut på entreprenad, inte inför gräddfiler.
            </seg>
            <seg n="50a8dc7f">
              Att vinsten ska återinvesteras i verksamheten.
            </seg>
            <seg n="04d4a6ae">
              Det är dessa fyra regler som gäller.
            </seg>
            <seg n="eaaf3476">
              Jag tycker att det är rimligt, herr talman, att vi här i riksdagen,
              och jag hoppas att socialutskottets ordförande är med mig, ska
              styra landet genom lagar och inte genom att ringa runt till olika
              landsting och fråga vad de har för planer och utifrån det säga:
              Då behöver vi inga lagar, för vi fick fram i vår rundringning
              att det inte fanns några sådana planer.
            </seg>
            <seg n="148bba5d">
              Nu förs det fram andra planer till exempel i medier, men hur
              som helst kan vi kanske vara överens om att det är lagstiftning
              som vi ska ägna oss åt här i riksdagens kammare. Då är det faktiskt
              så att ni vill ta bort den lagstiftning som sätter upp regler
              för utförsäljning av sjukhus. Du säger själv i din replik här
              att vi inte ska styra hur sjukvårdshuvudmännen ska lägga ut sina
              sjukhus hos entreprenörer. Ja, men då är det ju möjligt!
            </seg>
            <seg n="7053b158">
              Man ändrar väl en lagstiftning därför att man vill ha någon effekt.
              Om du säger att lagstiftningen är ett problem är det väl någonting
              som lagstiftningen hindrar att hända som du vill se hända. Då
              är det någon av de här sakerna: Universitetssjukhusen ska säljas
              eller gräddfiler ska införas eller man låter skattepengar gå till
              ägarnas vinster eller det ska vara möjligt att lägga ut alla sjukhus.
            </seg>
            <seg n="42d12811">
              Det är de fyra regler och lagar som du vill ändra. Det gör man
              väl därför att du uppfattar dem som ett problem och vill att det
              ska bli en förändring.
            </seg>
          </u>
          <note type="speaker" n="45394787">
            Anf. 8 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-d12b1ba992545c5a-2" n="26adb850">
            <seg n="fc61f32b">
              Herr talman! Tänk så mycket tomt prat från Ylva Johanssons sida.
              Jag ställer bara några enkla frågor. Ge ett exempel. Det som Ylva
              Johansson framför är ren skräckpropaganda om att man ska marknadsanpassa
              och att universitetssjukhusen ska säljas ut. Ge ett enda exempel
              på där det skulle vara aktuellt. Det är inte aktuellt.
            </seg>
            <seg n="062e9c29">
              Däremot var det på en punkt som det som sades var korrekt, och
              det är att vi tänker avskaffa stopplagen. Den kom till därför
              att Socialdemokraterna försökte skapa en valpolemik inom sjukvården.
              Vi hade långa och många debatter här i kammaren. Från Centerpartiets
              sida sade vi: Ha förtroende för att den kommunala självstyrelsen
              även på detta område kan spela roll. Vi har en reglering i det
              här landet. Vi har en hälso- och sjukvårdslag, vi har en kommunallag
              och vi har patienträttighetslagar som ger möjligheter att reglera
              den nationella styrningen. Men ha tilltro till att socialdemokrater,
              centerpartister och andra ute i landet faktiskt har förmåga att
              inför sina väljare själva bedöma hur de vill organisera vård.
            </seg>
            <seg n="ca62f93c">
              Vill vi ha en mångfald, eller vill vi ha en enfald? Vill vi ha
              en möjlighet för flera vårdgivare att vara med och ge en valfrihet
              för patienter och en valfrihet för personal att agera inom vården?
              Det är där skillnaden är. Jag står för en mångfald, Ylva Johansson
              står för en enfald på detta område. Det klargörs mer och mer.
            </seg>
          </u>
          <note type="speaker" n="ee523393">
            Anf. 9 ELINA LINNA (v) replik:
          </note>
          <u who="elina_linna_aed53b" xml:id="i-6539e7967a72ee97-1" n="fab8d23b">
            <seg n="196677aa">
              Herr talman! Det var intressant att lyssna på Kenneth Johansson.
              Det var nästan en lite faderlig ton Kenneth Johansson tog till
              för att försöka få oss i oppositionen att rätta oss efter regeringens
              linje. Vi hade missuppfattat vad svenska folket vill och tycker.
              Men, Kenneth Johansson, jag representerar Vänsterpartiets väljare,
              och Vänsterpartiets väljare delar inte regeringens uppfattning
              om till exempel att privatisera den offentliga sektorn.
            </seg>
            <seg n="41567b2f">
              Jag tog i mitt anförande upp anslaget på 40 miljoner till avknoppning
              av offentlig verksamhet. Det kallar jag för ideologisk stelbenthet.
              Jag hade en debatt med socialministern för ett tag sedan om de
              här avknoppningspengarna. Som jag uppfattade socialministern var
              det helt okej att utbilda sig till entreprenör till och med under
              arbetstid. Är det vettigt?
            </seg>
            <seg n="fef83444">
              Avknoppningar har det gjorts förr. Det var i början av 90-talet
              som det avknoppades med väldig fart i många kommuner och landsting.
              Många av den personal som då startade eget har bittert fått erfara
              att det kommer stora bolag som i stället vinner upphandlingen,
              och personalen kan inte fortsätta att driva verksamheten. Kan
              Kenneth Johansson kommentera det?
            </seg>
          </u>
          <note type="speaker" n="21e55782">
            Anf. 10 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-d12b1ba992545c5a-3" n="26adb850">
            <seg n="dee652a7">
              Herr talman! Det är sannolikt så att Vänsterpartiets sympatisörer
              och väljare kanske inte tycker om allt vad alliansregeringen lägger
              fram som förslag. Det instämmer jag i och har respekt för. Samtidigt
              kan man säga att delar av det som Elina Linna har framfört som
              ert budgetförslag finns det en ganska stor samstämmighet om. Själv
              känner jag att när det gäller psykiatrin ligger vi ganska nära
              varandra. Det är formerna vi har lite olika tidsplan för. Men
              att vi ska ha en strategi, att vi ska ha åtgärder för att vi ska
              utveckla och förstärka psykiatrin är jag den första att instämma
              i.
            </seg>
            <seg n="89d138b3">
              När det sedan gäller mångfalden och alternativa driftsformer
              har vi ett antal åtgärder. Jag nämnde i mitt anförande vad som
              kan behövas för att, som vi vill, få fart och i ökad grad få flera
              vårdgivare så att Elina Linna och jag har flera att välja på,
              tillsammans med övriga svenska folket, när det gäller vårdgivare
              och att Elina Linnas och mina kompisar som jobbar inom vården
              och omsorgen ska ha flera arbetsgivare att välja på. Det kan kanske
              leda till att vi får upp lönerna inom vården, och det är ett område
              som jag förmodar att vi kan ha ett gemensamt intresse kring.
            </seg>
            <seg n="a14555d6">
              Avknoppningsstödet och tekniken kring det kommer att utredas.
              Men syftet är uppenbart, och det är att underlätta för den personal
              som arbetar inom offentligt driven vård och omsorg så att de ska
              få bättre möjligheter än i dag att se om deras affärsidé håller
              och prova vingarna i form av egen verksamhet. De exakta formerna
              för det är inte klara än.
            </seg>
          </u>
          <note type="speaker" n="2dae0cf5">
            Anf. 11 ELINA LINNA (v) replik:
          </note>
          <u who="elina_linna_aed53b" xml:id="i-6539e7967a72ee97-2" n="fab8d23b">
            <seg n="1e8fa82d">
              Herr talman! Jag delar Kenneth Johanssons uppfattning att det
              finns många saker i budgeten som vi kan vara överens om. När det
              gäller psykiatri och tandvård hoppas jag verkligen att ni under
              den här mandatperioden kommer till ett beslut som gagnar de verksamheterna.
              Där behövs det satsningar för att de politikområdena ska kunna
              utvecklas.
            </seg>
            <seg n="f0ba2d60">
              Jag går tillbaka till frågan om avknoppningar. Jag vet inte om
              Kenneth Johansson känner till Bromma Geriatrik. Jag skulle i så
              fall önska att Kenneth Johansson hade några tröstens ord att ge
              till personalen där. De hade en verkligt hållbar affärsidé med
              kvalitet i vården. När sedan upphandlingen gjordes förlorade de
              den.
            </seg>
            <seg n="da56c085">
              Kenneth Johansson tog upp lagen om offentlig upphandling. Hur
              tänker regeringen ändra lagen om offentlig upphandling? Har regeringen
              en lösning på det problemet? Många av oss har försökt tänka igenom
              frågan om hur man ska kunna lösa problemen med lagen om offentlig
              upphandling.
            </seg>
          </u>
          <note type="speaker" n="c9715b32">
            Anf. 12 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-d12b1ba992545c5a-4" n="26adb850">
            <seg n="a68d65ce">
              Herr talman! När det gäller Bromma Geriatrik törs jag inte ge
              mig in i det eftersom jag inte känner till ärendet i detalj.
            </seg>
            <seg n="fdd37b80">
              Det är viktigt att uppmuntra dem som har ansvaret för att organisera
              vården och omsorgen. Jag vill uppmuntra dem till att skaffa sig
              både förutsättningar och instrument för att kunna få en ökad mångfald.
              När jag säger ökad mångfald handlar det om en utveckling av offentligt
              driven verksamhet. Det kan gälla intraprenader, och det kan också
              handla om att lägga ut verksamheter på entreprenad. Hur den mixen
              ska se ut kan man bara avgöra lokalt, och ska avgöra lokalt.
            </seg>
            <seg n="dd64508e">
              Min poäng är lite grann att jag inte tror på statliga pekpinnar
              i stalinistisk anda, utan jag tror på och vill medverka till att
              vi får ett underifrånperspektiv, att den enskilda medarbetaren
              i vården, oavsett om det är offentligt driven vård, vård i kooperativ
              eller i privat verksamhet ska få mer att säga till om. Det tror
              jag är bra för alla parter.
            </seg>
            <seg n="1ddd4f7b">
              När det gäller lagen om offentlig upphandling konstaterar jag
              att många framfört att den känns som en begränsande lagstiftning.
              Jag har ju ingen ställning i regeringen, men jag ska framföra
              önskemålen om att det görs en ytterligare översyn av det lagstiftningsarbetet.
            </seg>
          </u>
          <note type="speaker" n="f343526d">
            Anf. 13 GUNVOR G ERICSON (mp) replik:
          </note>
          <u who="jan_ericson_aca06f" xml:id="i-2b35fd7eae027c2e-1" n="2f91eb1c">
            <seg n="ba8c806e">
              Herr talman! Det är bra att Kenneth Johansson i sitt anförande
              säger att Centern ivrar för hälsofrämjande och förebyggande insatser.
              Det jag emellertid inte förstår är varför ni i så fall inte vill
              stödja Kilen, en verksamhet som verkligen gör hälsofrämjande insatser
              för personer som hamnat i läkemedelsberoende. Att ta bort det
              stödet hur går det ihop med mer makt åt enskilda, som Kenneth
              Johansson inledde sitt anförande med? Och hur ska individer kunna
              välja vilken terapeut de vill gå till, alltså mer makt åt enskilda,
              när det inte finns ett register? Det gäller alltså alternativmedicinskt
              register.
            </seg>
            <seg n="a9d35924">
              Varför tar ni bort pengarna till Kilen och till alternativmedicinskt
              register?
            </seg>
          </u>
          <note type="speaker" n="71fe8512">
            Anf. 14 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-d12b1ba992545c5a-5" n="26adb850">
            <seg n="4d017f87">
              Herr talman! Frågan om Kilens verksamhet har varit en följetong
              under många år. Jag tycker uppriktigt att det är tråkigt att Kilen
              hamnar i ett besvärligt läge. År efter år har det behövts akututryckningar,
              och inte heller tidigare regeringar har föreslagit något ekonomiskt
              stöd, vilket säkert Ylva Johansson kan vidimera. Det har varit
              Miljöpartiet, och delvis Vänsterpartiet, som ställt krav i utskottsbehandlingarna,
              och då har vi andra ställt upp. Det är den korrekta historieskrivningen.
            </seg>
            <seg n="0227a128">
              Kilen har uppmanats att hitta alternativa finansieringsmöjligheter.
              Det har de också gjort under flera år just för att inte hamna
              i den situation som de i dag befinner sig i. I budgetpropositionen
              har inte avsatts några medel. Jag vet att Miljöpartiet och Vänsterpartiet
              gjort det i sina budgetförslag, däremot inte Socialdemokraterna.
            </seg>
            <seg n="dbb59ad7">
              Frågan är hur man ska säkerställa en producentoberoende läkemedelsinformation
              till läkemedelskonsumenterna och de som drabbats av läkemedelsbiverkningar.
              Jag har inget annat svar att ge än det som socialministern tidigare
              redovisat, nämligen att detta är en viktig uppgift för hälso-
              och sjukvården. 5 miljoner har avsatts för 2007. Läkemedelsverket
              och deras försöksverksamhet i Uppsala ska vara ledande för detta.
            </seg>
            <seg n="d1aacb34">
              Jag hoppas att det, när besluten och förutsättningarna blivit
              klarlagda, ska finnas andra finansieringsmöjligheter för Kilen.
              Frågan borde ha varit löst för länge sedan, och det är beklagligt
              att så inte skett.
            </seg>
          </u>
          <note type="speaker" n="ec0a86ed">
            Anf. 15 GUNVOR G ERICSON (mp) replik:
          </note>
          <u who="jan_ericson_aca06f" xml:id="i-2b35fd7eae027c2e-2" n="2f91eb1c">
            <seg n="48beac29">
              Herr talman! Jag kan hålla med om att frågan borde ha varit löst
              för länge sedan. Tyvärr är det inte så, och jag känner mig ordentligt
              oroad över den framtid som nu väntar. Det är ju inte säkerställt
              hur en producentoberoende rapportering ska kunna ske. Att lägga
              över den på Läkemedelsverket innebär inte att man kan vara säker
              på att det verkligen blir en producentoberoende information.
            </seg>
            <seg n="04e03cd9">
              Vi hade en hearing i riksdagen för några veckor sedan då vi diskuterade
              dessa frågor. Jag kan inte säga att jag blev speciellt lugnad.
              Tyvärr är det så att människor som behöver den här typen av hjälp
              mycket ofta blir misstrodda när de besöker hälso- och sjukvården.
              Därför behöver det finnas en annan verksamhet.
            </seg>
            <seg n="b3c26b3f">
              Det är tråkigt att den nya majoriteten inte kunnat hålla emot
              och faktiskt avsatt de relativt små pengar det handlar om. Vi
              hade i vårt förslag till budget avsatt 9 miljoner kronor. Det
              hade utskottet kunnat försöka styra om till.
            </seg>
            <seg n="ac2cacde">
              Jag fick inget svar på min andra fråga. Jag hoppas att Kenneth
              Johansson kan utveckla hur man ser på ett register för alternativmedicinare.
            </seg>
          </u>
          <note type="speaker" n="7dd39015">
            Anf. 16 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-d12b1ba992545c5a-6" n="26adb850">
            <seg n="47c578e5">
              Herr talman! Läkemedelsverket får nu ett tydligare uppdrag än
              tidigare, vilket också sägs i budgetpropositionen.
            </seg>
            <seg n="c41b5e30">
              Min förhoppning är att Kilen och andra viktiga organisationer
              inom området även fortsatt ska kunna verka, om än med andra förutsättningar.
              När det byggs upp den typen av verksamheter utgår jag från att
              det sker i nära samråd, genom en nära dialog, och att man använder
              varandras kompetenser. Jag hoppas verkligen att det finns en framtid
              för den. Vi behöver ha både statliga verk och olika former av
              intresseorganisationer.
            </seg>
            <seg n="123ce818">
              Jag hoppas att alla ska kunna ha plats på arenan. Det är mitt
              syfte med hur jag vill forma politiken, men socialutskottet har
              ju inga egna miljoner att plocka fram. Det gäller att följa det
              som aviserats i budgetpropositionen och se till att det leder
              till en säkrad verksamhet. Om så inte sker får vi titta på den
              delen igen.
            </seg>
            <seg n="f9b2fce0">
              När det gäller register och alternativmedicinare har jag inga
              uppgifter om hur långt man kommit i det arbetet. Jag hade uppfattningen
              och tron att den delen i det närmaste var klar. Om Gunvor G Ericson
              efter debatten ger mig information kan vi diskutera frågan.
            </seg>
          </u>
          <note type="speaker" n="965be1d0">
            Anf. 17 CECILIA WIDEGREN (m):
          </note>
          <u who="cecilia_widegren_1aef95" xml:id="i-cceb82cab937b3ee-0" n="df2da26f" next="i-2fa87e2ec25b0aca-0">
            <seg n="0fdd1783">
              Herr talman! Ledamöter! Alliansen och Nya moderaterna vann valet
              på att få flera i arbete och mer att dela på. Vi delar i alliansen
              en gemensam värdegrund, och vi delar också en gemensam reformagenda.
              Resurser måste skapas för att klara vården och omsorgen. Det viktigaste
              är då självklart ett växande skatteunderlag som bygger på flera
              i arbete och att det ska löna sig att arbeta. Vi gick till val
              på att bryta det utanförskap som vi ser runtomkring oss i vår
              vardag där över en miljon människor i dag inte känner att de riktigt
              kommer till sin rätt ett misslyckande av den tidigare socialdemokratiska
              regeringen.
            </seg>
            <seg n="5fa138e9">
              Denna budget, den första för alliansregeringen, är ett första
              konkret steg, och många flera konkreta steg kommer att följa för
              att det ska bli mer lönsamt att arbeta. Var och en kommer att
              märka detta redan den 25 januari när en sjuksköterska och en metallarbetare
              får 300800 kr mer i plånboken eftersom det ska löna sig mer att
              arbeta. Förutom detta ska det också självklart bli attraktivare
              att starta och driva företag, billigare att anställa och så vidare.
            </seg>
            <seg n="308b25ae">
              Herr talman! Sverige står inför flera enorma välfärdsutmaningar.
              Alltfler sår syns i vår välfärd i dag, och välfärdens viktigaste
              områden urholkas. Men den nya regeringen alliansen och Nya moderaterna
              har en tydlig inriktning på vad vi vill göra av detta.
            </seg>
            <seg n="5ea0ee5f">
              I vårt Sverige ska alla med. Vi ska ha flera i arbete, mer att
              dela på och mer till vården och omsorgen. Patienternas ställning
              och möjligheter i vardagen vill vi bättre ta till vara.
            </seg>
            <seg n="c204e29b">
              Vi moderater vill ge mer makt åt de enskilda genom ökad valfrihet,
              större satsningar på de allra mest utsatta och en ökad kvalitet
              i vården och omsorgen.
            </seg>
          </u>
          <note n="8541ac34">
            Jag vill inledningsvis yrka bifall till utskottets förslag och
            avslag på reservationerna.
          </note>
          <u who="cecilia_widegren_1aef95" xml:id="i-2fa87e2ec25b0aca-0" n="df2da26f" prev="i-cceb82cab937b3ee-0">
            <seg n="119f36aa">
              Jag kommer i debatten övergripande att ägna mig åt hälso- och
              sjukvården. Min kollega Magdalena Andersson kommer att lyfta fram
              frågan om psykiatrin i ett kommande debattinlägg.
            </seg>
            <seg n="427fd8e1">
              Hälso- och sjukvården kämpar mot långa köer. Jag tror att vi
              i dag, med uppdaterade siffror, har ungefär 100 000 svenskar som
              väntar i vården och omsorgen. Vi har otillräckliga resurser. Det
              har varit svårt att rekrytera och behålla vårdpersonal, och det
              har funnits lite olika typer av lapplösningar för detta.
            </seg>
            <seg n="55bfb6be">
              Alliansen är nu beredd att ta ett helhetsansvar. Patienter har
              små möjligheter att välja vård, att välja bort vård som inte fungerar
              och att hävda sin rätt till en god vård. Rehabilitering och förebyggande
              åtgärder har brister, vilket orsakar lidande, vårdköer och stora
              kostnader. Vården och omsorgen brister särskilt i att värna dem
              som har störst behov och som inte alltid kan föra sin egen talan,
              till exempel multisjuka, kroniskt sjuka, missbrukare, funktionshindrade,
              psykiskt sjuka och personer i behov av vård i livets slutskede.
            </seg>
            <seg n="2e0856ce">
              Kombinationen av flera äldre och färre äldreboendeplatser innebär
              också att mycket gamla människor och människor med stort omsorgsbehov
              inte får tillräcklig omsorg. Ensamhet och isolering tilltar bland
              dem som nekas plats på äldreboende.
            </seg>
            <seg n="71918827">
              Alliansregeringen kommer att prioritera förändringar som stärker
              patientens ställning och ökar tillgängligheten till vården och
              omsorgen. Flera förslag har redan presenterats. En förbättrad
              välfärd kräver både kvalitetsförbättringar, nytänkande, en mångfald
              av aktörer och stor frihet för den enskilde att själv kunna kombinera
              och påverka den egna vården och omsorgen. Självklart måste det
              ske hand i hand med en ekonomisk politik som gör detta möjligt,
              men allt bygger på att flera människor är i arbete.
            </seg>
            <seg n="0b8eb8d7">
              Herr talman! Alliansregeringen börjar med att förstärka den vårdgaranti
              som vi under många år kämpade för och som vi också fick gehör
              för hos den tidigare, socialdemokratiska regeringen, men som det
              nu måste ske förstärkningar av. Vi kommer att införa en valfrihetsreform
              för äldre, kvalitetshöjningar, mångfaldsskapande insatser i vården,
              psykiatrisatsningar och en förbättrad rehabilitering. Till detta
              för vi nu också ett antal reformer för att förstärka just tryggheten
              och tillgängligheten i vården och omsorgen.
            </seg>
            <seg n="8eef88f6">
              Herr talman! De flesta svenskar har i dag glädjen att leva ganska
              friska och ha hälsan i behåll, även om det finns tider i livet
              då man har behov av att få en väl fungerande vård. Det är väldigt
              viktigt att vården infinner sig vid det tillfället. För vissa
              gäller det oftare än andra. Alla är vi emellertid beroende av
              att vården finns där, att den kännetecknas av trygghet och kvalitet,
              och att man känner att man får möjlighet att påverka vid vårdmötet.
            </seg>
            <seg n="cda57602">
              Hälso- och sjukvården utgör kärnan i den svenska välfärden, och
              den vill alliansregeringen och Nya moderaterna prioritera. Svensk
              sjukvård är i många avseenden också imponerande. Det finns en
              kunnig och engagerad personal, liksom stora standardhöjningar
              både på behandling och på teknik. Där utförs många gånger riktiga
              stordåd för människors liv. Det ska man inte glömma bort, så att
              det inte bara blir en svart bild som målas upp av den svenska
              sjukvården.
            </seg>
            <seg n="a12d6549">
              Men det finns självklart mycket kvar att göra, och det är vi
              beredda att ta oss an i den nya alliansregeringen. Det är viktigt
              med olika typer av trygghetsreformer och att man känner sig trygg
              i de förändringar som sker. Därför kommer vi självklart att bejaka
              de synpunkter som förs fram under debattens gång, så att det blir
              en trygghet i de förändringar som sker.
            </seg>
            <seg n="b6557039">
              Personalen i vården upplever ofta att de har väldigt små möjligheter
              att påverka och utveckla situationen. Inte minst har vi mött detta
              när vi nu i dagarna har diskuterat omregleringen av Apoteket.
              Personalen där har känt att de inte fullt ut har kunnat använda
              den energi och det engagemang man haft. Detta är bara ett exempel
              på ett område där vi kan se flera och olika välfärdsföretag i
              framtiden. Det tror vi är en oerhört bra utveckling av svensk
              hälso- och sjukvård.
            </seg>
            <seg n="c3d7ae71">
              Det hävdas många gånger att bristerna i vården kan åtgärdas enbart
              av mer skatteresurser. Det är fel. Mycket kan bli bättre om man
              ger vårdpersonalen möjlighet att utveckla verksamheten, känna
              trygghet i det de gör och om man ger patienterna stöd för att
              hävda sina rättigheter. Då krävs det också en sjukvårdspolitik
              som är beredd att ta sig an dessa bekymmer, ser möjligheterna
              och skapar förutsättningarna. Man kan inte bara slänga olika budgetsiffror
              i huvudet på varandra.
            </seg>
            <seg n="55a72a81">
              Herr talman! Flera händer i vården är viktigt. Vi tror att en
              mångfald kommer att generera detta. Vi vill uppmuntra flera aktörer
              att komma in och bidra på detta gemensamma område, så att var
              och en den dag man behöver vård känner att man får ett personligt
              engagemang på ett annat sätt. Vi vill tillvarata detta, den kompetens
              som personalen har och den hängivenhet som finns.
            </seg>
            <seg n="a577cc7c">
              Anställda i vården ska känna att de kan ta över en verksamhet.
              De ska ha rätt att knoppa av sin verksamhet. Man ska ha möjlighet
              att föra över etablerade ersättningsetableringar. Vi ska öppna
              upp en friare form för detta för dem som vill in i dag. Det kan
              handla om ett personalkooperativ. Det kan handla om människor
              som tillsammans vill göra något på sin arbetsplats. Vi ska inte
              i dag sätta upp förbud och säga stopp. Vi ska inte säga nej, utan
              vi ska öppna möjligheter för detta.
            </seg>
            <seg n="b1a35d4d">
              Grunden är att det ska vara solidarisk finansiering och att människor
              ska kunna känna att de har en valsituation. Men det ska vara lika
              villkor. I dagens Sverige är det tyvärr ofta plånboken som styr
              om man får gå före i en vårdkö. Det samhället vill vi moderater
              och den nya alliansregeringen inte ha. Vi vill snarare att lika
              villkor ska vara fullt ut möjliga. Då måste vi också bejaka utvecklingen
              och se de sjukdomssymtom som finns i det samhälle vi har.
            </seg>
            <seg n="23250a7c">
              Herr talman! Jag ber än en gång att få yrka bifall till utskottets
              förslag och till den budget som alliansregeringen har lagt fram.
            </seg>
          </u>
          <note type="speaker" n="14266d6e">
            Anf. 18 YLVA JOHANSSON (s) replik:
          </note>
          <u who="ylva_johansson_611fd6" xml:id="i-a9718f35c658ef0a-3" n="f1bb681c">
            <seg n="8b9cbc77">
              Herr talman! Cecilia Widegren säger att ni vill föra en politik
              för flera jobb och för att bryta utanförskap. Men de konkreta,
              skarpa förslag som börjar gälla nästa år går snarast i motsatt
              riktning. Från den 1 januari blir det dyrare för småföretag att
              anställa. Arbetsgivaravgifterna höjs, framför allt för de små
              företagen. De tusenlappar 30 000 eller 40 000 kr som det kan handla
              om spelar stor roll där.
            </seg>
            <seg n="165e3e68">
              Nästa år blir det också enligt regeringens egna förslag en ökad
              öppen arbetslöshet. Det blir en markant ökning. Många flera människor
              tvingas ut i arbetslöshet och får försörja sig på a-kassa. De
              människor som befinner sig i en redan utsatt situation arbetslösa,
              sjuka eller förtidspensionerade får nästa år känna på allvarliga
              försämringar.
            </seg>
            <seg n="f99ceaab">
              Ni pratar om jobb och om att bryta utanförskap, men den konkreta
              politik som genomförs nästa år och som finns i den budget vi nu
              tar beslut om handlar faktiskt om försämringar för människor som
              redan har det svårt. Det finns inga konkreta förslag om nya jobb.
            </seg>
            <seg n="f472352d">
              Jag vill ställa en fråga till Cecilia Widegren. Du sade i ditt
              anförande att ni vill ändra på sjukvårdspolitiken eftersom det
              i dag finns små möjligheter att välja bort vård som inte fungerar.
            </seg>
            <seg n="631c31e7">
              Det är lätt att instämma i att ingen ska behöva välja vård som
              inte fungerar. Jag har en viktig fråga: Är det så vi ska garantera
              kvaliteten i sjukvården? Är det så att man genom att välja bra
              eller dålig vård ska få den bra vården? Eller ska, som jag tycker,
              vi politiker faktiskt ta ansvaret för att se till att all vård
              håller en hög kvalitet?
            </seg>
            <seg n="8a7a40b3">
              Kan vi ta på vårt ansvar att säga till en sjuk och utsatt människa:
              Skyll dig själv, du valde visst en dålig vård?
            </seg>
          </u>
          <note type="speaker" n="e1761a26">
            Anf. 19 CECILIA WIDEGREN (m) replik:
          </note>
          <u who="cecilia_widegren_1aef95" xml:id="i-697562827747570a-0" n="df2da26f">
            <seg n="f8bf414c">
              Herr talman! Att bryta utanförskapet, Ylva Johansson, var ett
              av den tidigare socialdemokratiska regeringens största misslyckanden.
              I efterhand känner man en oro över de en miljon människor som
              i dag står utanför och inte riktigt känner att de kommer till
              sin rätt. Det visar man genom att svartmåla den nya allianspolitiken,
              som jag tror har fått verka ungefär sju eller åtta veckor. Det
              känns ganska förnedrande mot de människorna.
            </seg>
            <seg n="61823ff1">
              Ge nu i stället den nya alliansregeringen och politiken en chans
              med de nya jobbförslag som vi har lagt fram både för småföretagande
              och för att få människor i jobb som stått utanför arbetsmarknaden
              genom att göra det billigare att komma i anställningar och så
              vidare.
            </seg>
            <seg n="d860965a">
              Tänk om det blir så att det faktiskt tillkommer flera jobb. Det
              kanske blir inte bara som det visar sig bli just nu, utan också
              under nästa år. Tänk om det faktiskt blir så att vi bryter ett
              utanförskap för ungefär en miljon människor, att det blir mycket
              lägre siffror än de tidigare siffror vi har haft och att människor
              känner att de har en tillförsikt i sin vardag. Tänk om det faktiskt
              skulle bli så, Ylva Johansson. Det skulle vara bra inte minst
              för de individer som det handlar om.
            </seg>
            <seg n="756268b7">
              Kvaliteten i sjukvården är självklart grunden för att man ska
              kunna känna att man får den goda vård man behöver. Kvalitetsbegreppen
              är aningen diffusa. Det märker vi inte minst när vi försöker att
              se på vilket sätt vi bättre ska stärka kvaliteten i sjukvården.
              Det är oerhört viktigt att den kommunala självstyrelsen får sin
              grund här. Samtidigt ska vi utveckla redskap och bedömningar utifrån
              vad kvalitet är.
            </seg>
            <seg n="9c6db8e5">
              Det ska vi självklart göra utifrån lagstiftning. Men det måste
              också vara mätbart. Vi ska inte bara kunna tala om kvalitet. Vi
              måste ju veta vad vi talar om. Det har varit ett av de största
              bekymren som vi i dag får jobba med efter den tidigare socialdemokratiska
              regeringen. Vad är ett kvalitetsbegrepp? Vi vill stärka det. Men
              det måste också vara något innehåll när vi säger att vi vill stärka
              kvalitetsbegreppet. Det jobbar alliansregeringen med.
            </seg>
          </u>
          <note type="speaker" n="21636ceb">
            Anf. 20 YLVA JOHANSSON (s) replik:
          </note>
          <u who="ylva_johansson_611fd6" xml:id="i-a9718f35c658ef0a-4" n="f1bb681c">
            <seg n="fab42a89">
              Herr talman! Jag inledde mitt huvudanförande med att vi behöver
              bättre mått på kvaliteten i den svenska sjukvården. Det är mycket
              som vi inte vet. Vi satte i gång ett sådant arbete i den tidigare
              regeringen, och jag har förstått att den nuvarande vill fortsätta
              det. Jag tycker att det är bra. Vi behöver veta väldigt mycket
              mer om kvaliteten och om utvecklingen inom svensk sjukvård. På
              den punkten är vi inte oense.
            </seg>
            <seg n="0b4cb272">
              Jag vill också gärna ha valmöjlighet för patienterna. För många
              patienter är det viktigt att kunna välja till exempel när man
              får en vård utförd, var den blir utförd eller av vem. Det är bra
              att man har den valmöjligheten. Men den viktiga frågan jag ställde
              är: Är det genom val som vi ska få bort dålig vård, eller är det
              så att vi politiker har ett ansvar att faktiskt se till att vi
              inte presterar dålig vård i vårt sjukvårdssystem?
            </seg>
            <seg n="66d075f9">
              Där svarade du, Cecilia Widegren, inte riktigt på frågan. Är
              det genom val som patienten ska välja bort dålig vård? Eller är
              det så att vi ska använda valen för att kunna välja mellan olika
              bra alternativ och att vi politiker har ansvaret för att säkerställa
              en rimlig och bra nivå så att det inte förekommer dålig vård i
              den offentliga sjukvården?
            </seg>
            <seg n="0d53ed83">
              Jag vill kommentera detta med utanförskap och jobben. Det är
              naturligtvis utmärkt om vi kan få en ännu starkare utveckling
              än den vi har nu. Vi har nu en öppen arbetslöshet som har gått
              under 4 %. Vi har en exceptionellt stark tillväxt när det gäller
              nya arbeten. Det är en glädjande utveckling.
            </seg>
            <seg n="4a68d606">
              Det är en utveckling som vi socialdemokrater lade grunden för.
              Det är naturligtvis jättebra om den kan fortsätta. Det är jättebra
              om alltfler människor får arbete och kan försörja sig och få styra
              över sina egna liv.
            </seg>
            <seg n="e3188fc9">
              Om man försöker se vad den politik som ni har presenterat ska
              leda till, Cecilia Widegren, är det svårt att se att den ska leda
              till något annat än ökad öppen arbetslöshet. Det räknar regeringen
              själv med.
            </seg>
            <seg n="c6e38523">
              Runtom i kommunerna sitter man nu och plussar på socialbidragsbudgeten
              eftersom man räknar med att flera personer i respektive kommun
              kommer att bli tvungna att söka försörjningsstöd.
            </seg>
            <seg n="780d206c">
              Man räknar med att utanförskapet kommer att öka med den politik
              som ni nu har presenterat. Resultatet ser vi om något år.
            </seg>
          </u>
          <note type="speaker" n="f7bea8c6">
            Anf. 21 CECILIA WIDEGREN (m) replik:
          </note>
          <u who="cecilia_widegren_1aef95" xml:id="i-697562827747570a-1" n="df2da26f">
            <seg n="61bc6c67">
              Herr talman! Det är helt rätt. Vi ser resultatet om ett år. Ni
              har haft tolv år på er att se till att bryta utanförskapet. Tyvärr
              har ni misslyckats med det. Det är också anledningen till att
              alliansregeringen vann valet. Vi vill bryta utanförskapet fullt
              ut och inte minst möjliggöra detta för de människor som i dag
              kanske har befunnit sig alldeles för länge i utanförskapet.
            </seg>
            <seg n="c9ae0b9b">
              Vi är övertygade om att vi gör det med den nya jobbpolitik som
              vi har lagt fast där det finns möjligheter för flera i arbete
              och det ska bli lönsamt att arbeta. Det kommer också att generera
              möjligheter för människor att komma in snabbare och bättre på
              arbetsmarknaden.
            </seg>
            <seg n="b1f8fec9">
              Vi har en totalt skild syn på vad politiker ska syssla med i
              sjukvården. Jag vill som moderat inte se, Ylva Johansson, att
              vi politiker vid våra sammanträdesbord styr den svenska sjukvården
              på ett sätt som man kanske tidigare har gjort.
            </seg>
            <seg n="f80fd747">
              Det måste vara patienterna och personalen som på bästa möjliga
              sätt utvecklar vår sjukvård. Det är i dag personalen som utgör
              grunden för detta. Det är därför som vi kommer att öppna för detta
              smörgåsbord, den galleria eller vad du nu vill kalla det inom
              den solidariska finansieringen som möjliggör för personal att
              bidra till engagemanget och förbättra.
            </seg>
            <seg n="a14d7444">
              Det vore bra om vårdpolitiker tog ett steg tillbaka, även röda
              sådana, och lät engagemanget finnas fullt ut i sjukvården och
              patienterna få möjlighet till sitt val. Jag är helt övertygad
              om att det då inte kommer att finnas bra och dålig vård. Däremot
              kommer patienterna fullt ut att få möjlighet och själva uppleva
              att de kan påverka och välja det som är bra för dem.
            </seg>
            <seg n="7777726d">
              Många gånger kan det vara godtyckligt och vara en sak som handlar
              om personkännedom och personkemi mellan vårdgivare och vårdtagare.
              Låt människor få göra dessa val. Låt personalen få blomma i svensk
              hälso- och sjukvård. Då kan vi i politiken ägna oss åt det vi
              ska ägna oss åt, nämligen lagstiftning och rättigheter. Då kommer
              svensk hälso- och sjukvård att se oerhört mycket bättre ut än
              vad den någonsin har gjort.
            </seg>
          </u>
          <note type="speaker" n="19891d83">
            Anf. 22 BARBRO WESTERHOLM (fp):
          </note>
          <u who="barbro_westerholm_364eaf" xml:id="i-d57df98cfb0f08c7-0" n="f2fda4d2">
            <seg n="2f4c6b9f">
              Herr talman! 1900-talet var ett fantastiskt århundrade då vi
              lade ett kvarts sekel till vår medellivslängd. Vad berodde det
              på? Det var bättre bostäder, bättre kost, rent vatten, renade
              avlopp och bättre arbetsmiljö. Men det var också resultatet av
              utveckling av medicinska behandlingsmetoder och vacciner. Vi har
              inte polio och smittkoppor längre i Sverige.
            </seg>
            <seg n="50eeb8c2">
              Vi var också delvis framgångsrika när det gällde åtgärder mot
              överbruk av alkohol, rökning och spelberoende. Det sistnämnda
              lyfts fram i regeringens proposition. Det är ett viktigt arbete
              att fortsätta med, och det är viktigt att inte förtröttas. Ta
              tobaken till exempel. Vi har fortfarande för många rökare i det
              här landet, och snusandet inger oro. Man har äntligen uppmärksammat
              spelberoende som ett folkhälsoproblem.
            </seg>
            <seg n="03a70e8a">
              Nu lever vi mycket längre. Jag som funnits i ett pensionärsförbund
              har alltför ofta fått frågan: Vågar jag bli gammal? Vågar jag
              dra nytta av åren som jag har fått ytterligare i mitt liv? Det
              är äldrepolitiken som jag nu kommer att ägna mig åt. Maria Lundqvist-Brömster
              kommer att ta upp psykiatrin, handikappolitikområdet och barn.
            </seg>
            <seg n="7aa09274">
              Frågan är: Vågar jag bli gammal? För ett år sedan sade jag: Nej,
              jag vågar inte riktigt bli gammal här. Varför? Jag såg den omfattande
              arbetslösheten. Räcker den arbetande befolkningens inkomster och
              skatter till att betala den välfärd som inte minst äldre är så
              beroende av? Därför tror jag till fullo på den politik som alliansen
              har gått till val på och fått väljarnas stöd för när det gäller
              arbetslinjen.
            </seg>
            <seg n="ce002665">
              Det andra som fick mig att säga nej var boendet. Socialdemokraterna
              sade år 2002 att man skulle öka antalet särskilda boenden med
              10 000 platser. Men resultatet blev en nedrustning med 18 300.
              Alltför många äldre med många hälsoproblem samtidigt kände: Nej,
              nu kan jag inte bo kvar i det egna hemmet längre. Jag vill flytta
              till ett särskilt boende där jag kan få hjälp dygnet runt. De
              fick nej på sin önskan.
            </seg>
            <seg n="0cb50b59">
              Nu säger jag ja. Nu har Äldreboendedelegationen fått en utmaning.
              Jag har fått utmaningen att leda den. Det satsas ordentligt med
              pengar i regeringens budget för att utveckla äldreomsorgen med
              fokus på just boendet. Nu känner jag mig tryggare.
            </seg>
            <seg n="45237e2b">
              Men det är mycket annat som behöver göras. Förebyggande insatser
              är viktiga också när det gäller äldre. Det finns ett område som
              har lyfts fram av Världshälsoorganisationen som är försummat.
              Det är hälsofaktorn att känna sig behövd. Vi stänger ute äldre
              människor som vill och kan vara kvar i arbetslivet. Vi värderar
              inte anhöriginsatser och insatser i intresseorganisationer till
              det värde vi borde. Socialstyrelsen har just kommit med en rapport
              om hur äldre är engagerade i olika ideella organisationer, men
              deras demokratiska inflytande är svagt.
            </seg>
            <seg n="b109958a">
              Annat som behöver göras när det gäller det förebyggande handlar
              om fallskador. Det har vi haft uppe i debatten här. Men våld och
              övergrepp mot äldre är ett annat dolt folkhälsoproblem som Världshälsoorganisationen
              har lyft fram. Det är mycket mer omfattande än vad vi har trott,
              och det gäller framför allt i nära relationer. Det är en fråga
              som jag hoppas att denna riksdag kommer att ta upp här framöver.
            </seg>
            <seg n="03c1cef2">
              Ni har varit inne på frågan om läkemedelsbehandlingen. Den är
              ett problem när det gäller äldre. 15 % av de äldre som tas in
              på Huddinge sjukhus tas in på grund av läkemedelskomplikationer.
              I regeringens proposition finns en satsning på läkemedelsgenomgångar,
              läkemedelsförteckning och producentobunden läkemedelsinformation
              från Läkemedelsverket och Apoteket. Det är bra. Men allra bäst
              är förslaget om en fast läkare. För att komma till rätta med läkemedelsbehandlingen
              av äldre behövs det en läkare som tar ansvaret för hela behandlingen,
              som ser vilka läkemedel som inte ska kombineras med varandra,
              som rättar till doseringen och som sätter ut sådant som inte längre
              behövs. Det här är en oerhört viktig insats i sammanhanget.
            </seg>
            <seg n="3c9987bb">
              Det handlar också om den allra sista sträckan i livet, när vi
              är multisjuka och behöver vård och omsorg av mer omfattande karaktär.
              Det är där valfriheten och självbestämmandet kommer in. Ingen
              annan ska bestämma över huvudet på en vad man ska tycka är bra,
              var man vill bo, var man ska äta och så vidare. Det är här som
              värdighetsgarantin, som lyfts fram i regeringens proposition,
              kommer in. Vi ska få välja var vi vill bo och vilka vi vill bo
              tillsammans med, om vi vill ha ett eget rum eller kanske dela
              det med någon annan. Det finns en och annan som vill dela. Man
              ska få mat som är välsmakande och god. Man kanske till och med
              ska få möjlighet att vara med när maten lagas. Nu har vi en livsmedelslagstiftning
              som lägger hämsko på det här. Det är någonting som vi måste ta
              upp i framtiden och göra något åt.
            </seg>
            <seg n="92860a5e">
              Det handlar om det sociala innehållet i vardagen för en äldre
              i särskilt boende, där det i dag inte går att ta individuella
              hänsyn. Vi har en nära äldre bekant som har haft astronomi som
              sitt intresseområde och sin hobby. Men det finns ingen i det särskilda
              boendet som kan ta ut henne i rullstolen för att titta på stjärnorna
              på kvällen, för då ska hon ligga i sin säng. Det här är saker
              som vi måste göra någonting åt och som inryms i värdighetsgarantin.
              Tillsammans med den äldre i ett särskilt boende ska man komma
              överens om detta och fråga sig: Vad är det vi ska göra för dig?
              Vad är det du vill ha?
            </seg>
            <seg n="188567db">
              Sedan kommer stadiet då vi blir riktigt dåliga och behöver mycket
              sjukvård. Jag har rest runt en hel del på olika äldreboenden.
              De som har känts som finast har varit de äldreboenden där man
              har kunnat säga till den äldre: Här ska du få vara även om du
              blir mycket sjuk. Sjukvården ska komma till dig om du vill det.
              Du ska inte behöva åka akut med ambulans.
            </seg>
            <seg n="4d73f262">
              Detta har gått att ordna på ett alldeles utmärkt sätt på ett
              antal ställen. Men om man hellre vill till sjukhuset och upplever
              det som en trygghet ska den möjligheten naturligtvis finnas.
            </seg>
            <seg n="d94c1d6d">
              Det gäller också den palliativa vården. Socialstyrelsen har just
              kommit med en redovisning av hur olika den ser ut över landet.
              Det här inger oro.
            </seg>
            <seg n="bb0a3547">
              Redan 1979 kom en utredning om hur palliativ vård skulle genomföras
              för att man inte skulle vara rädd för de sista dagarna i livet.
              Fortfarande brister det, och här är det en stor utmaning för oss
              att se till att det blir en utbildning. Det måste finnas personal
              som orkar ge den här vården. Det är inte lätt, skulle jag vilja
              säga.
            </seg>
            <seg n="9cbfd34c">
              Jag vill avsluta anförandet med att läsa upp det som är ledstjärnan
              för alliansens äldrepolitik. Det är Marit Paulsen som har skrivit
              det: Vi måste få bli gamla och sköra i trygg förvissning om att
              samhället har kunskap, vilja och resurser att på ett ömsint sätt
              ta hand om oss den sista sträckan i livet precis på samma sätt
              som vårt samhälle satsar på det allra första levnadsåret.
            </seg>
            <seg n="450a1aec">
              Därmed yrkar jag bifall till regeringens proposition och avslag
              på reservationerna en lite torr avslutning på något vis, känns
              det som.
            </seg>
          </u>
          <note n="fae25d19">
            I detta anförande instämde Maria Lundqvist-Brömster (fp).
          </note>
          <note type="speaker" n="bf499210">
            Anf. 23 CHATRINE PÅLSSON AHLGREN (kd):
          </note>
          <u who="chatrine_palsson_167827" xml:id="i-d75da0896038a6fe-0" n="fef2249b">
            <seg n="a6518d30">
              Herr talman! Kära vänner! Till min stora glädje ska jag yrka
              bifall till förslaget i betänkandet. I alldeles för många år har
              jag yrkat bifall till reservationerna, men i dag får jag yrka
              bifall till förslaget i betänkandet.
            </seg>
            <seg n="4e9d15b6">
              I september fick vi det som många hade väntat på: en ny regering
              efter ett långt socialdemokratiskt maktinnehav. Det är flera oerhört
              viktiga arbetsuppgifter och reformarbeten som ligger framför oss
              den kommande mandatperioden. Det är ett spännande arbete. Vi vill
              visa att det faktiskt spelar en stor roll att Sverige har fått
              en alliansregering.
            </seg>
            <seg n="5d440599">
              Vi i de borgerliga partierna i socialutskottet är jätteglada
              för att det redan har hunnit aviseras en rad förändringar och
              förslag inom vårt område. Inriktningen på förslagen är tydlig:
              mer makt åt enskilda, ökad valfrihet, större satsningar på dem
              som har det allra svårast och en bättre kvalitet i vården och
              omsorgen.
            </seg>
            <seg n="03cc99ac">
              Den största satsningen gör vi på våra äldre. Nästan 2 miljarder
              kronor satsas på en bättre äldreomsorg med fokus på att få flera
              äldreboenden, en utvecklad demensvård och ökad läkarmedverkan.
              300 miljoner kronor satsas också på en fritt-val-reform inom äldrevården
              så att den äldre faktiskt själv kan välja boendeform och utförare.
              En värdighetsgaranti som ska garantera en viss miniminivå av värdighet
              och kvalitet kommer att införas under mandatperioden. Dessa satsningar
              kommer sammantaget att stärka de äldres rättigheter.
            </seg>
            <seg n="06ed7b81">
              Herr talman! Under 2008 satsar regeringen 3 miljarder kronor
              på en stor tandvårdsreform, som ska ge både bättre högkostnadsskydd
              och en uppmuntran till regelbundna tandläkarbesök.
            </seg>
            <seg n="41b3fbcc">
              Behoven inom psykiatrin har vi under de senaste veckorna talat
              mycket om. Det behövs mer resurser, bättre utbildning, bättre
              tillgänglighet och framför allt en bättre uppföljning och utvärdering
              av psykiatrins arbete och metoder.
            </seg>
            <seg n="a5b4ec40">
              Under nästa år satsar vi ½ miljard för att råda bot på en del
              av de här problemen, och det behöver satsas mer pengar under kommande
              år.
            </seg>
            <seg n="66748f33">
              Den förra majoriteten lyckades faktiskt inte med vårdgarantin,
              utan människor behövde stå oerhört länge i olika vårdköer. Vi
              inom de borgerliga partierna pressade fram en vårdgaranti som
              Socialdemokraterna till slut anammade, men man kunde ändå inte
              lösa problemen med tillgängligheten.
            </seg>
            <seg n="107e9116">
              Vi i de borgerliga partierna anser att det är fullständigt oacceptabelt
              att man ska behöva vänta på den vård som man behöver för sin kropp.
              Jag gör ofta jämförelser för att få det ännu tydligare. Jag skulle
              aldrig acceptera att min Volvo skulle få vänta ett halvår på en
              verkstad för att bli lagad. Då skulle jag gå till en annan firma.
              Men man anser att det är acceptabelt att vi ska behöva vänta när
              våra kroppar går sönder.
            </seg>
            <seg n="c1b8e6fb">
              Mina vänner! Att vi över huvud taget kom på detta med vårdgarantin
              var ju för att det inte fungerade i den vård vi har nu. Det är
              min och de borgerliga partiernas ambition för framtiden att vi
              inte ska behöva ha en vårdgaranti, för det ska fungera i alla
              fall.
            </seg>
            <seg n="ccc5e824">
              Regeringen satsar också på kvinnor som utsätts för våld i nära
              relationer. Det är hemskt när det ibland står mäns våld mot kvinnor.
              Vi kanske ska skriva vissa mäns våld mot kvinnor. Det gäller ju
              inte alla män. Vi vill satsa 20 nya miljoner nästa år på landets
              kvinnojourer. Vi satsar också ett antal miljoner för att behandla
              de män som slår kvinnor.
            </seg>
            <seg n="c6cdd057">
              Hemlösheten är ett jätteproblem, och den har fördubblats på några
              år. I dag räknar man med att ungefär 18 000 personer är hemlösa
              i Sverige. Det är inte värdigt ett välfärdssamhälle. Regeringen
              satsar därför drygt 30 miljoner kronor under 2007 och lika mycket
              under 2008 för att minska hemlösheten.
            </seg>
            <seg n="42a35e7b">
              Det här är bara några av de många förslag som regeringen satsar
              på i årets budgetproposition.
            </seg>
            <seg n="3ead224a">
              Vad är det då som skiljer de borgerliga partierna från den förra
              regeringen? Det är hela tankesättet som skiljer. Det är inte bara
              en sak som skiljer.
            </seg>
            <seg n="03d040e4">
              Det första som skiljer oss åt är att man ibland tycks tro att
              patientens behov är oändliga, men vi menar att patientens behov
              är unika och speciella just för den personen. Det handlar om en
              individuell bedömning, inte en kollektiv.
            </seg>
            <seg n="59d8e6da">
              Den andra punkten där vi skiljer oss åt gäller att vi vill att
              patienten ska vara aktör. Patienten ska vara med och vara aktiv
              i processen i vården. Det handlar om att personal eller politiker
              inte ska bestämma över människor utan tillsammans med patienten.
            </seg>
            <seg n="eb2f7d68">
              Den tredje punkten där det finns en skillnad mellan oss är att
              vi anser att personalen måste få utvecklas och besluta över det
              som man har kompetens för. Personalen är nycklarna i vården. Det
              hjälper faktiskt inte hur mycket pengar vi än satsar inom området
              om vi inte har människor som kan utföra vården. Det hjälper inte
              om vi inte har duktiga och dugliga läkare som kan operera och
              behandla, om vi inte har sjuksköterskor som kan ordna med omvårdnaden,
              om vi inte har undersköterskor och så vidare.
            </seg>
            <seg n="e79ff767">
              Det fjärde som skiljer oss åt är att vi anser att kvalitet, uppföljning
              och utvärdering måste vara ett krav inom den svenska sjukvården,
              så också inom psykiatrin. Här är det oroväckande att det inom
              vissa områden totalt saknas uppföljningar, utvärderingar och evidensbasering.
            </seg>
            <seg n="164d8f3a">
              Den femte punkten handlar om mångfald i stället för enfald. Jag
              tycker att det blir en så märklig diskussion varenda gång Ylva
              Johansson och andra socialdemokrater går upp i talarstolen. De
              står här och raljerar om att det är så farligt att regeringen
              kommer att lägga fram ett nytt förslag och riva upp stopplagen.
              Jag har flera argument för detta. Det första är att vi inte har
              haft den här lagen särskilt lång tid. Tidigare var det ju helt
              fritt, och det blev ingen panik då. Det andra är att jag undrar
              vad man har för syn på landstingspolitiker. Tycker Socialdemokraterna
              att de själva är så mycket klokare än landstingspolitikerna i
              Göteborg, Kalmar och Umeå? De är självfallet lika mycket folkvalda
              som vi är här i kammaren. De ska följaktligen också fatta beslut
              efter det ansvaret. Om de inte sköter sig får man väl byta ut
              dem. Staten har skrivit hälso- och sjukvårdslagen. Det är det
              målet alla landsting har, och det ska man leva upp till.
            </seg>
            <seg n="fb12c030">
              Jag tror att om inte vi tillåter mångfald utan tror att vi ska
              fortsätta med enfalden har vi bitit oss i svansen ordentligt.
              Numera vill samtliga fackföreningar som organiserar personal inom
              sjukvården ha en mångfald av vårdgivare. Det känns oerhört viktigt
              att vi inte låser fast oss mer i en organisation utan att vi ser
              patienternas behov och personalens möjlighet att välja. Det är
              inte 1975 nu. Det är 2006.
            </seg>
            <seg n="ba4f9539">
              Den sjätte punkten som känns väldigt viktig handlar om att vi
              ska satsa på dem som har det svårast. Barbro Westerholm tog upp
              vård i livets slutskede. Vi var många som hoppades att vi skulle
              ha hunnit längre i Sverige totalt än vad vi har gjort. Men Socialstyrelsen
              visar vilka stora skillnader det är. Jag tror också att vi måste
              se till att vi har kompetens. Vi behöver utbilda flera människor
              inom vård i livets slutskede. Det behöver finnas en läkare som
              har jour dygnet runt för att det ska fungera. Så långt jag vet
              har vi fortfarande bara en professur i hela landet.
            </seg>
            <seg n="209b09c2">
              Herr talman! Nu ser jag att min talartid är ute. Då ska jag avsluta
              med att önska oss alla, den nya regeringen, socialminister Göran
              Hägglund och Maria Larsson lycka till i det här förändringsarbetet
              för patienternas skull.
            </seg>
          </u>
          <note type="speaker" n="39e8cf4f">
            Anf. 24 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-61a19d6a6f74a399-0" n="f5658ea1">
            <seg n="3c6bbf65">
              Herr talman! Jag är mycket glad över att få delta i debatten
              om alliansregeringens första förslag till statsbudget. Det här
              är en budget som präglas av förnyelse och framtidstro. Det var
              förstås ett intensivt arbete som krävdes, men det var inga konfliktfyllda
              nattliga förhandlingar med låsta positioner. Det var inget sådant
              som vi blev så vana vid att se under den föregående regeringens
              tid vid makten.
            </seg>
            <seg n="6e36d619">
              Herr talman! Man brukar säga att hälso- och sjukvården är välfärdens
              kärna. Vad som avses med det bildspråket förstår nog de allra
              flesta. Men en kärna har inte bara den egenskapen att den normalt
              sett befinner sig i mittpunkten, i centrum. En kärna bär också
              frö för förnyelse och tillväxt. En kärna kan gro och växa till
              något nytt som berikar och ger ny frukt, men bara om man skapar
              de rätta förutsättningarna och tillför näring, vatten och energi
              i rätt mängd. Det finns de som inte vill att kärnan ska utvecklas.
              De är så förtjusta i själva kärnan att de gör allt som står i
              deras makt för att bevara den intakt. Man älskar så att säga kärnan
              mer än dess frukt.
            </seg>
            <seg n="25082d3e">
              Om vi är så rädda om välfärdens kärna att vi lägger den i ett
              skyddande, torrt och sterilt hölje stoppas all utveckling, och
              till slut dör också själva kärnan. Då tittar vi snart avundsjukt
              på grannens dignande fruktträdgård på andra sidan planket och
              undrar: Vad har vi gjort för fel?
            </seg>
            <seg n="ee27ffa9">
              Hälso- och sjukvården behöver nya förutsättningar för utveckling
              och förnyelse om vi ska kunna möta framtidens utmaningar. Vi behöver
              lära oss att använda våra resurser på ett smartare och mer effektivt
              sätt. Alliansen gick till val på att förbättra tillgängligheten
              inom vården. Regeringen har som en av sina huvuduppgifter att
              skapa förutsättningar för kortare köer, minskade väntetider och
              hög kvalitet. Då har vi inte råd att se vården statiskt. Därför
              avskaffar vi stopplagen. Flera aktörer inom vårdsektorn utvecklar
              vården. Ökad mångfald stärker patientens ställning och medför
              en bättre tillänglighet. Privata vårdgivare bidrar till att minska
              vårdköerna, inte minst tack vare sin förmåga att organisera verksamheter
              effektivt.
            </seg>
            <seg n="5ec6a6bb">
              För att stimulera mångfald inom hälso- och sjukvård ytterligare
              avsätter regeringen 40 miljoner kronor till ett avknoppningsstöd.
              Syftet är att stödja vårdpersonal som vill ta över driften av
              verksamheten. Det gör det möjligt för anställda att förbereda
              ett övertagande av landstingsdriven verksamhet eller kommunalt
              driven verksamhet.
            </seg>
            <seg n="98a0e175">
              Oppositionen, stopp-och-belägg-politikens ivriga tillskyndare
              och försvarare, hävdar att våra förändringar kommer att öppna
              för gräddfiler i vården och urholka kvaliteten. Nu raseras välfärden!
              skräms de. Ingenting, herr talman, kan vara mer fel.
            </seg>
            <seg n="4004bd8b">
              Det är uppenbart att varken jämlikheten eller kvaliteten i vården
              avgörs av driftsformen. Avgörande är vårdavtalens utformning och
              hur verksamheten finansieras. Det är regeringens utgångspunkt
              att vården ska vara solidariskt finansierad oavsett driftsform.
              Vården ska ges med respekt för alla människors lika värde och
              den enskilda människans integritet. Den som har de största behoven
              ska ha företräde inte den som har den tjockaste plånboken.
            </seg>
            <seg n="45f352cc">
              Det är i en detaljerad sjukvårdsbyråkrati med långa vårdköer
              som efterfrågan på gräddfiler blir som störst, och vi tar nu krafttag
              för att komma till rätta med den bristande tillgängligheten. Det
              är på det sättet som vi kan garantera en jämlik vård av hög kvalitet
              och undvika att gräddfiler skapas och köer förlängs.
            </seg>
            <seg n="56c5f76a">
              Herr talman! Vi utvecklar också den nationella vårdgarantin.
              Vi tillför mer resurser så att vårdköerna kan kortas. Vi ger patienterna
              rätt till behandling hos annan vårdgivare om sjukvårdshuvudmännen
              inte kan hålla garantitiden. Vi inför också en skyldighet för
              vårdgivarna att informera patienten om var i landet det är kortast
              kö. Det är förstås särskilt viktigt för patienter som av en eller
              annan anledning har svårt att skaffa sig den informationen på
              egen hand.
            </seg>
            <seg n="ce07ac7f">
              Vi avsätter vidare 30 miljoner kronor för att utveckla öppna
              jämförelser av hälso- och sjukvårdens prestationer och kvalitet.
              Genom att jämföra kan man dra lärdom av misstag och av framgångar.
              På så vis kan sjukvården utvecklas.
            </seg>
            <seg n="0379d398">
              En effektiv informationshantering med hjälp av IT är nödvändig
              om vårdens kvalitet och effektivitet ska förbättras. Regeringen
              avsätter därför 50 miljoner kronor för att intensifiera arbetet
              med att skapa en nationell standard för informationsöverföring.
            </seg>
            <seg n="f3eb3acf">
              Herr talman! Under de senaste åren har vi alla blivit uppmärksammade
              på akuta behov av satsningar inom psykiatrin. Det har varit tragiska
              påminnelser. I dag står vi inför en oerhörd utmaning. Det är svårt
              att på kort tid ta in det som har försummats under många långa
              år, men behoven finns där. Framför oss ligger möjligheten att
              göra något bra, att förändra situationen för de tusen och åter
              tusen som i någon form behöver hjälp för att lindra och läka de
              sår som har ätit sig in i själen. Det är ett arbete som inte enbart
              låter sig göras genom tal eller artiklar. Det kräver engagemang
              och beslutsamhet på alla nivåer, alltifrån den engagerade personalen
              på mottagningar runtom i vårt land till oss politiker inte bara
              här i riksdagen utan också på kommunal nivå och landstingsnivå.
            </seg>
            <seg n="a2d2e857">
              Jag är fast besluten att ta de här frågorna på största allvar
              och göra vad jag kan för att förändra och förbättra. Regeringen
              tillskjuter nu statliga medel för att förbättra insatserna för
              personer med psykisk sjukdom och funktionshinder. Under 2007 avsätts
              500 miljoner kronor, 500 miljoner kronor under 2008 och 250 miljoner
              kronor under 2009.
            </seg>
            <seg n="07def2f8">
              Ett prioriterat område är att förstärka insatserna för våra barn
              och ungdomar. Regeringen har därför framhållit att vårdgarantin
              inom barn- och ungdomspsykiatrin behöver stärkas. Ytterligare
              en viktig satsning handlar om det stora behovet av att höja och
              bredda personalens kompetens och behovet av en ökad tillgång till
              psykologer och kuratorer inom primärvården. För några veckor sedan
              lämnades slutbetänkandet om nationell psykiatrisamordning, Ambition
              och ansvar , över till regeringen. Den kunskap som finns inhämtad
              av psykiatrisamordningen utgör en bra grund för det fortsatta
              arbetet. Nu ska tillfälle ges för remissinstanserna att komma
              till tals i de här frågorna. Att inte ta detta lidande på största
              allvar är oerhört kostsamt, framför allt för enskilda människor
              som drabbas hårt men också för samhället som helhet.
            </seg>
            <seg n="07367b58">
              Herr talman! Det som inte är trasigt ska man inte ge sig på att
              försöka laga. Det som fungerar ska man vårda och underhålla, inte
              riva ned och bygga om. För några veckor sedan kom Svenskt Kvalitetsindex
              med en analys av hur svenskar ser på olika former av samhällsservice.
              Där konstateras glädjande nog att av all samhällsservice är svenska
              folket mest nöjt med tandvården inga spår av tandläkarskräck där,
              med andra ord. Läget är dock inte alldeles oproblematiskt. Priserna
              i tandvården har ökat kraftigt under senare år. De offentliga
              subventionerna har urholkats, både på grund av prisuppgångar och
              på grund av politiska beslut, och många människor drabbas av väldigt
              höga kostnader som inte är acceptabla ur socialt eller hälsopolitiskt
              perspektiv. Därför har den utredning som sitter fått nya direktiv
              för att utarbeta en ny tandvårdsreform som kan innebära förbättringar
              när det gäller löpande undersökningar och kontroller men också
              för dem som har en sämre tandhälsa. Regeringen avsätter 3 miljarder
              kronor årligen från och med 2008 för att finansiera den saken.
            </seg>
            <seg n="3e1cf20c">
              Avslutningsvis, herr talman, kan man säga efter att ha tittat
              i utskottets betänkande att här finns väldigt mycket klokt sagt
              och tänkt, men man kan också se att vi har en opposition som är
              ganska vilsen och splittrad. Den ger inte uttryck för någon gemensam
              viljeinriktning. Oppositionspartierna har inte ens förmått ena
              sig om gemensamma reservationer, utan här är det tre partier som
              uppträder vart och ett för sig. Men det är klart: Det kanske hade
              krävts konfliktfyllda nattliga förhandlingar för att lösa alla
              låsta positioner, och det tog man sig inte tid till. Då, herr
              talman, känns det skönt att tillhöra en majoritet där vi generöst
              samarbetar med varandra på det här området med den enskilde vårdtagaren
              i centrum.
            </seg>
          </u>
          <note type="speaker" n="06a7eafd">
            Anf. 25 YLVA JOHANSSON (s) replik:
          </note>
          <u who="ylva_johansson_611fd6" xml:id="i-a9718f35c658ef0a-5" n="f1bb681c">
            <seg n="62c185ba">
              Herr talman! Att lyssna på Göran Hägglunds beskrivning av sjukvårdens
              behov är lite grann som att höra Carl Bildt under regeringsperioden
              19911994, då han talade om den enda vägen. Det är ju inte så att
              valet står mellan att sjukvården inte ska utvecklas alls och att
              den ska utvecklas mot en marknadsstyrning av sjukvården. Valet
              handlar ju om hur sjukvården ska utvecklas, och där står ju två
              olika politiska alternativ mot varandra.
            </seg>
            <seg n="4d61e815">
              Vi kan se på de behov och problem som finns inom sjukvården:
              psykiatrin som har stora behov och där många psykiskt sjuka i
              dag inte får den vård de rimligen borde ha rätt till, multisjuka
              äldre som ramlar mellan stolar, demenssjuka som inte får tillräcklig
              vård, patientsäkerheten som många gånger brister och vården i
              livets slutskede. Ja, det är väl inte mer marknadslösningar som
              behövs för att lösa de problemen. Men det är just marknadslösningar
              som alliansregeringen har presenterat, lagt fram skarpa förslag
              om och varit tydlig med nu när man börjat sin mandatperiod.
            </seg>
            <seg n="adf37800">
              Det är lite märkligt att höra socialministern tala emot gräddfiler.
              Men, Göran Hägglund, om du inte vill ha gräddfiler, varför tar
              ni då bort den lagstiftning som förhindrar gräddfiler i entreprenörsdrivna
              sjukhus, och varför, Göran Hägglund, gick du ut i tidningsartiklar
              bara någon vecka efter ditt tillträde och sade att du ville införa
              möjligheten till gräddfiler också inom den offentliga sjukvården?
            </seg>
            <seg n="9db758df">
              Det är väl rimligen så att om man gör de förändringarna är det
              för att man vill möjliggöra gräddfiler. Jag har svårt att se att
              man som politiker tar bort ett förbud i lag om det inte är så
              att man tror att det ska leda till någon förändring.
            </seg>
          </u>
          <note type="speaker" n="186067ec">
            Anf. 26 Socialminister GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-61a19d6a6f74a399-1" n="f5658ea1">
            <seg n="2058e89f">
              Herr talman! Jag är imponerad över att Ylva Johansson vågar använda
              uttrycket den enda vägen. Det är ju det som är Socialdemokraternas
              metod. Det finns en enda väg. Det är bara det offentliga som kan
              göra det. Man vågar inte se möjligheterna att anlita andra aktörer
              som kan tillföra kunnande, nya metoder och nytt blod inom en sektor
              som har många av de brister som Ylva Johansson påtalar.
            </seg>
            <seg n="7af6c419">
              Apropå uttalandet av och referensen till Carl Bildt talade han
              vid ett annat tillfälle om att ett misslyckande ska kallas för
              ett misslyckande. Det var när kronan hade fallit. Här är det så
              att Ylva Johansson just har lämnat ett fögderi där det finns väldigt
              stora brister. Där hade det citatet kanske kunnat vara på sin
              plats.
            </seg>
            <seg n="7980ad06">
              Varför vill jag införa gräddfiler? Svaret är att jag inte vill
              införa gräddfiler. Gräddfiler har vuxit fram under den tidigare
              perioden. Vi har dramatiska ökningar av antalet privata sjukvårdsförsäkringar
              i Sverige. Jag vill inte förbjuda dem. Däremot tycker jag att
              de är ett tecken på misslyckande, att vi inte har fått den offentliga
              vården att fungera så väl att människor inte av en eller annan
              anledning ska finna det nödvändigt att betala en gång till för
              den vård de har rätt till. Människor betalar alltså vården en
              gång via skattsedeln, och sedan betalar man den en gång till genom
              en försäkringslösning.
            </seg>
            <seg n="2b0cda79">
              Det här är naturligtvis ett område där politiken har ett särskilt
              ansvar, och vissa partier kanske har ett större ansvar än andra.
              Ylva Johansson får själv placera in sig på den skalan.
            </seg>
          </u>
          <note type="speaker" n="957c3085">
            Anf. 27 YLVA JOHANSSON (s) replik:
          </note>
          <u who="ylva_johansson_611fd6" xml:id="i-a9718f35c658ef0a-6" n="f1bb681c">
            <seg n="8cf3efce">
              Herr talman! Göran Hägglund hade inte möjlighet att vara här
              i kammaren när jag höll mitt huvudanförande. Då sade jag just
              att vi välkomnar entreprenörer i sjukvården. Vi tror inte att
              landstingen är de enda som kan driva bra sjukvård. Det finns många
              goda exempel på att alternativ har bidragit till utveckling av
              verksamheten.
            </seg>
            <seg n="79a0ead3">
              Diskussionen om stopplagen handlar inte om hur vi ser på entreprenörer
              inom sjukvården. Det handlar inte heller om möjligheten för anställda
              inom vården att själva kunna ta över en verksamhet. Det handlar
              i stället om möjligheten för stora internationella börskoncerner
              att kunna ta över och köpa våra stora viktiga universitetssjukhus
              och låta dem hamna på börsen. Det är inte några entreprenörer
              som kan ta över Sahlgrenska, utan det är precis som Göran Hägglund
              själv sade i en tv-intervju: Det kanske är Volvo. Det gäller inte
              hur vi ser på entreprenörer utan om våra stora viktiga sjukhus
              som står för en sådan viktig och central kompetens inom sjukvården
              ska vara till salu. Ska de finnas ute på börsen? Är det så vi
              vill att sjukvården ska styras? Politikerna fråntas därmed möjligheten
              att faktiskt ta ansvar för vårdkvaliteten det som väljarna vill
              när de röstar på oss. Då kanske vi hamnar i en situation där det
              faktiskt inte ens är möjligt för människor att få den sjukvård
              som de rimligen har rätt att kräva.
            </seg>
            <seg n="30707e6d">
              Stopplagen handlar alltså inte om entreprenörer. Stopplagen handlar
              om vilken typ av reglering man ska ha när man lägger ut sjukhus
              på entreprenad, vilket är möjligt att göra med nuvarande stopplag.
              Några begränsningar finns dock, och universitetssjukhusen är en
              sådan begränsning.
            </seg>
          </u>
          <note type="speaker" n="6bb4cfa0">
            Anf. 28 Socialminister GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-61a19d6a6f74a399-2" n="f5658ea1">
            <seg n="d2804447">
              Herr talman! Än en gång vill jag säga att det är misslyckandet
              inom den offentliga vården, där Ylva Johansson förstås har ett
              delansvar, som har lett till att gräddfiler växer fram där människor
              med större plånböcker än andra köper sig vård på ett snabbare
              sätt än vad det offentliga kan leverera. Detta är naturligtvis
              ett misslyckande, och därför måste vi satsa på att utveckla den
              offentliga vården så att flera upplever att det är onödigt med
              kompletterande försäkringar.
            </seg>
            <seg n="6731d753">
              Ylva Johansson säger att hon välkomnar entreprenörer, men de
              ska inte få driva sjukhus. Hon använder Volvo som argument. Jag
              fick frågan av en journalist: Skulle Volvo kunna driva ett sjukhus?
              Då svarade jag att i princip skulle de kunna göra det, men jag
              tror ju att landstingen är bättre på att avgöra detta än jag.
              Ylva Johansson, Socialdemokraterna och åtminstone Vänsterpartiet
              tror ju att man i Helsingfors är bättre på att bestämma vad som
              är bäst för Västra Götaland, Västernorrland eller Skåne. Jag tror
              att de där faktiskt vet bäst hur det ska vara. Därför tycker jag
              att vi ska ta bort en lag som förhindrar dem att ta det fulla
              ansvaret för sjukvården i sina landsting.
            </seg>
            <seg n="da92e60a">
              Det måste väl ändå ha varit lite besvärande för Socialdemokraterna
              när man införde stopplagen att bli angripna från höger, så att
              säga, av LO och vårdfacket. De tyckte att detta var en onödig
              konstruktion och att regeringen här inte borde gå in och begränsa.
            </seg>
            <seg n="98bdcbf5">
              Jag tilltror våra landstingspolitiker den klokskap som fordras
              för att driva detta. De behöver dock ha de instrument som man
              ska ha för att kunna klara av att meddela vård i enlighet med
              lagstiftningen, en vård som är gemensamt finansierad och som ges
              efter behov. Det ska inte avgöras av ideologiska skygglappar.
            </seg>
          </u>
          <note type="speaker" n="0d5ea659">
            Anf. 29 ELINA LINNA (v) replik:
          </note>
          <u who="elina_linna_aed53b" xml:id="i-6539e7967a72ee97-3" n="fab8d23b">
            <seg n="b72f04b4">
              Herr talman! Oppositionen har inte ens kunnat enas om gemensamma
              reservationer, sade socialministern i sitt anförande. Om socialministern
              hade funnits i kammaren när jag höll mitt anförande hade socialministern
              kunnat höra att vi också står bakom både Socialdemokraternas och
              Miljöpartiets reservationer. Till skillnad från alliansen och
              regeringen är vi dock tre olika partier som också för egen politik.
            </seg>
            <seg n="c9bdd18e">
              Häromdagen det kanske var i går hörde jag socialministern i radio
              tala om avvecklingen av apoteksmonopolet. Det främsta skäl som
              socialministern angav i radiointervjun var att konkurrens per
              automatik sänker priset på läkemedel. Jag blev förvånad över den
              synpunkten. I Sverige har vi nämligen inte dyra läkemedel. Visst
              är de dyra, men i internationell jämförelse har vi billiga läkemedel.
            </seg>
            <seg n="0300342a">
              Socialministerns andra argument var att Sverige var det enda
              landet i Europa med apoteksmonopol. Det är sant. Sverige är unikt.
              Vi har ett nationellt apotekssystem där sjukhusapotek och öppenvårdsapotek
              är integrerade. Detta system garanterar läkemedel till alla som
              behöver det.
            </seg>
            <seg n="47e764bc">
              Mina frågor till socialministern är: Känner inte socialministern
              till att läkemedel i Sverige är förhållandevis billiga? Anser
              socialministern att det är bra att sjukhusapotek och öppenvårdsapotek
              är integrerade?
            </seg>
          </u>
          <note type="speaker" n="4a788cee">
            Anf. 30 Socialminister GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-61a19d6a6f74a399-3" n="f5658ea1">
            <seg n="ed32b650">
              Herr talman! Det var intressant att Vänsterpartiet står bakom
              Socialdemokraternas och Miljöpartiets reservationer även om det
              inte framgår av betänkandet. Vi får kanske klara ut hur det kan
              komma sig.
            </seg>
            <seg n="c31ce9d0">
              När det gäller apotek är jag inte förvånad över att Elina Linna
              och hennes parti är emot ett öppnande av detta område. Sverige
              är i dag det enda land inom OECD-området, alltså i princip alla
              ekonomiskt utvecklade länder, som här har ett monopol. Jag tror
              att monopol kan behövas på en del områden, till exempel när det
              gäller myndighetsuppgifter förstås. Jag står också bakom det monopol
              vi har när det till exempel gäller Systembolaget. När det gäller
              läkemedel tror jag dock att detta går att hantera på ett mer effektivt
              sätt som gör att vi får bättre tillgänglighet och lägre priser
              än annars.
            </seg>
            <seg n="a66abdc3">
              Elina Linna må argumentera emot, men tittar vi ut över omvärlden
              ser vi att Sverige har ungefär 10 000 personer per apotek medan
              siffran i omvärlden ligger på kanske 3 0005 000 personer per apotek.
              Man har alltså en bättre tillgänglighet. Man har öppettider som
              är annorlunda än de som finns i Sverige. Det är inte som i Sverige
              många gånger lättare att få tag i cigaretter än exempelvis rökavvänjningsprodukter
              under kvällstid.
            </seg>
            <seg n="0d8b690f">
              Det finns saker att göra för att förändra och öka tillgängligheten.
              I Norge, där man har avreglerat på det här området, eller omreglerat
              som jag föredrar att säga, har man ökat antalet apotek med i storleksordningen
              30 %. Många av dem har hamnat i större orter, men man har också
              fått en bättre tillgänglighet i glesbygd. Det tycker jag är någonting
              som är viktigt och bra.
            </seg>
            <seg n="2986c00e">
              På det område som vi nu resonerar om står naturligtvis Vänsterpartiet
              bakom en politik som handlar om att bevara monopol vare sig det
              handlar om sjukvården eller apoteket. Däröver är jag inte särskilt
              förvånad.
            </seg>
          </u>
          <note type="speaker" n="57d31cbc">
            Anf. 31 ELINA LINNA (v) replik:
          </note>
          <u who="elina_linna_aed53b" xml:id="i-6539e7967a72ee97-4" n="fab8d23b">
            <seg n="27a696af">
              Herr talman! Jag fick tyvärr inte svar på mina frågor. Jag ställde
              också ett antal frågor till socialministern i mitt anförande,
              men jag tänker inte upprepa dem för det är svårt när de rycks
              ut ur sitt sammanhang.
            </seg>
            <seg n="5ba8e7cd">
              Men jag ska passa på att ta upp en annan fråga. Regeringen avser
              att göra en översyn av samtliga pågående utredningar inom politikområdet
              och vid behov föreslå förändringar i enlighet med regeringens
              politik. Det står i budgetpropositionen.
            </seg>
            <seg n="7f06939d">
              Vi har förstått att alliansens kritik mot den rådande utnämningspolitiken
              inte egentligen handlar om kompetens utan om ideologi. Jag har
              viss förståelse för att regeringen byter ut personer på vissa
              poster som är politiska. Men det verkar som om kvastarna ska sopa
              oavsett om det finns sakskäl eller ej. Förordnanden som har beslutats
              under en annan majoritet än alliansens byts ut i en omfattning
              som saknar motstycke.
            </seg>
            <seg n="1dd82eeb">
              Är det bara personer med rätt politisk färg enligt alliansen
              som nu är kvalificerade för sina uppdrag? Då menar jag inte bara
              tillfälliga kommittéer och utredningar utan också fasta kommittéer
              och råd.
            </seg>
          </u>
          <note type="speaker" n="f7e674fe">
            Anf. 32 Socialminister GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-61a19d6a6f74a399-4" n="f5658ea1">
            <seg n="4d159cee">
              Herr talman! Frågan ställdes utan någon större konkretion. Men
              vår uppfattning är naturligtvis att de utredningar som tillsätts
              ska tillsättas för att förbereda politiska reformer och för att
              utreda missförhållanden av olika slag.
            </seg>
            <seg n="19135d8a">
              I en dramatisk majoritet av de utredningar som existerar, och
              de är ganska många, sker det inga förändringar. I vissa fall ser
              en ny majoritet skäl att förändra besättningen av utredningar
              som är tillkomna under en annan politisk majoritet, så att vi
              också har majoritet i de utredningarna. Det är inget konstigt.
              Varje regering vill ha det. Vi har förändrat några direktiv i
              en del utredningar, vilket inte heller är särskilt konstigt. Så
              har det varit i alla tider.
            </seg>
            <seg n="9e3fa37d">
              Vad det handlar om när det gäller utnämningar i utredningssammanhang
              är naturligtvis att förbereda den politik som vi vill föra och
              som svenska folket har gett oss i uppdrag att föra.
            </seg>
            <seg n="4cc782cd">
              När det gäller övriga positioner går vi självklart efter det
              som regeringsformen föreskriver när det gäller förtjänst och skicklighet.
              Det är alltså inte partinålen som ska avgöra vem som innehar ett
              visst uppdrag utan att den personen har de rätta kvalifikationerna.
              Detta kan låta häpnadsväckande för en del politiker. Men det är
              i alla fall den ordning som den nya regeringen har bestämt sig
              för att ha.
            </seg>
          </u>
          <note type="speaker" n="466a84ef">
            Anf. 33 GUNVOR G ERICSON (mp) replik:
          </note>
          <u who="jan_ericson_aca06f" xml:id="i-2b35fd7eae027c2e-3" n="2f91eb1c">
            <seg n="091fd80a">
              Herr talman! Jag blir förvånad när jag hör socialministern beskriva
              lagen som reglerar vårdens ägarformer, det ni kallar stopplagen.
              Det låter precis som om man pratar om något helt annat. Det ni
              i maktalliansen talar om är ju att ta bort lagen som reglerar
              vårdens ägarformer, att ta bort spelreglerna i fotbollsmatchen.
              Är det speciellt klokt?
            </seg>
            <seg n="65873696">
              Namnet stopplag kan jag hålla med om är vilseledande. Det målar
              upp en bild av saker som är fullt möjliga inom befintlig lag.
              Den innehåller ett regelverk som medger privata entreprenörer
              inom primärvården. Alla sjukhus utom ett i varje län kan läggas
              ut på entreprenad.
            </seg>
            <seg n="5e5bd4a2">
              Ylva Johansson beskrev i morse lagens innehåll på ett mycket
              förtjänstfullt sätt. Men i er retorik låter det som om det är
              någonting annat. För mig innebär etik att beskriva saker för vad
              de faktiskt är. Att ha spelregler är en förutsättning för att
              också landstingspolitikerna ska kunna verka. Inom många andra
              områden har vi lagregleringar som man har att verka inom. Speciellt
              viktigt är det när man med ett beslut lokalt kan rasera någonting
              som tar väldigt lång tid att bygga upp.
            </seg>
            <seg n="2f0593a4">
              Lagen ledde också till ett uppdrag, att främja idéburna små entreprenörer
              inom vården, verksamheter som har möjliggjort nytänkande om innehållet
              i vården. Arbetet pågår nu i en delegation som leds av före detta
              EU-parlamentarikern Inger Schörling. Det arbetet har väl socialministern
              ingenting emot, eller?
            </seg>
          </u>
          <note type="speaker" n="4f8e20e8">
            Anf. 34 Socialminister GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-61a19d6a6f74a399-5" n="f5658ea1">
            <seg n="dc6250af">
              Herr talman! Jag tycker att det blir lite komiskt om det beskrivs
              som att stopplagen är det som bär upp svensk hälso- och sjukvård.
              Så är det inte. Stopplagen tillkom här får andra experter rätta
              mig år 2002, tror jag. Den fanns under ett par år, försvann och
              kom tillbaka 2005 igen. Det är inte det som bär upp svensk sjukvård.
              Det är hälso- och sjukvårdslagen som ger grunderna, som talar
              om landstingens ansvar och som beskriver hur vård ska ges och
              på vilka grunder. Det är det som är den bärande delen.
            </seg>
            <seg n="5bb4a913">
              Stopplagen är en begränsning av landstingens möjligheter att
              kunna utföra sina uppgifter, ett påfund som kom till för att politiskt
              markera, för att hitta en konfliktyta som man tyckte var intressant
              och där det går att skrämmas en del. Men den innebär faktiskt
              en signal om att andra icke göre sig besvär än det offentliga
              när det gäller att fungera som aktörer inom viss del av sjukvården.
              Det är inte den bärande delen.
            </seg>
            <seg n="977bd7fb">
              Jag tror att resonemangen om stopplagen har dimensioner som inte
              riktigt har bäring på den verklighet som människor befinner sig
              i. Den spelar roll som en signal, där en del vill begränsa och
              tror att bara det offentliga kan utföra vården och där andra vill
              öppna och ge möjligheter för andra att vara med och utveckla svensk
              hälso- och sjukvård.
            </seg>
          </u>
          <note type="speaker" n="e0b3fe0f">
            Anf. 35 GUNVOR G ERICSON (mp) replik:
          </note>
          <u who="jan_ericson_aca06f" xml:id="i-2b35fd7eae027c2e-4" n="2f91eb1c">
            <seg n="7da10112">
              Herr talman! Jag noterar att jag inte fick något svar på min
              fråga om delegationen om idéburna och små företag inom vården.
              Men det är sant att hälso- och sjukvårdslagen reglerar det mesta
              inom hälso- och sjukvårdsområdet, men den reglerar inte ägarformerna.
            </seg>
            <seg n="20e1cfbd">
              Socialministern säger att det här handlar om en signal. Ja, det
              handlar möjligtvis om en signal vad gäller att det är ett sjukhus
              som ska vara kvar i varje län. Men uppenbarligen tycker ni att
              det är tillräckligt viktigt att den typen av spelregler inte ska
              finnas. Jag blir väldigt konfunderad över det. Uppenbarligen är
              det viktigare vilka ägarformer man har än innehållet i vården
              när man resonerar så.
            </seg>
            <seg n="959f7e6b">
              För Miljöpartiet är det viktigt att man kan se att det faktiskt
              finns en mångfald inom primärvården, men också att det finns något
              av det offentliga kvar eftersom det, som jag sade förut, inte
              är så lätt att bygga upp något som man med en rösts övervikt kan
              sälja ut lokalt. Det är inte möjligt att bygga upp igen på samma
              sätt. Om man har sålt ut Sahlgrenska, som man pratade om i morse,
              vem ska man då upphandla regionsjukvård av om man inte har möjlighet
              att göra det under nästa mandatperiod?
            </seg>
          </u>
          <note type="speaker" n="52429a37">
            Anf. 36 Socialminister GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-61a19d6a6f74a399-6" n="f5658ea1">
            <seg n="3a86e9f7">
              Herr talman! Ofta används ord som kan leda den som lyssnar att
              tro någonting annat än vad som är utgångspunkten. Vad det handlar
              om är att vi vill ge landstingen en möjlighet att, om de kommer
              fram till att det är det bästa för deras sätt att förvalta resurserna
              och det bästa för patienter som bor inom deras län, kunna upphandla
              andra alternativa vårdgivare för att ge viss vård under en begränsad
              tid. Detta görs naturligtvis av landstingspolitiker med tydliga
              specifikationer på vad det är man beställer. Och det ska levereras;
              annars upphör avtalet att gälla.
            </seg>
            <seg n="ef6dd737">
              För oss är ägarformerna underordnade. Det är innehållet som är
              det centrala. Där tror jag tyvärr att vi skiljer oss åt eftersom
              ni ville instifta en stopplag som inte hade funnits tidigare och
              som man inte hade funnit behövdes tidigare.
            </seg>
            <seg n="ef95f8aa">
              När det gäller den andra frågan, om idéburna verksamheter, tror
              jag att alla har noterat att den tillträdande regeringen till
              exempel i den regeringsförklaring som avgavs väldigt tydligt markerade
              att vi vill ha ett aktivt, levande samarbete med idéburen verksamhet
              och ideell verksamhet i alla olika sammanhang.
            </seg>
            <seg n="cca1457b">
              Jag tror att hälso- och sjukvård är ett område som lämpar sig
              väl för det samarbetet. Vi har många goda exempel på verksamheter
              som vi oavsett partifärg skulle kunna säga tillför svensk vård
              något som inte har kunnat erbjudas någon annanstans.
            </seg>
            <seg n="4f0c3dc7">
              Det arbete som pågår i den kommitté som nämns ska naturligtvis
              fortsätta. Det är ett arbete som spelar en stor roll. Vi tror
              att det går att göra mer genom att få flera att vara aktiva på
              det område som kallas för hälso- och sjukvård.
            </seg>
          </u>
          <note type="speaker" n="9196ffc4">
            Anf. 37 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-263aea181d8a5c92-0" n="d5e3898b">
            <seg n="850226c3">
              Herr talman! Det är med glädje jag står här för att debattera
              den första budgeten från den nya regeringen. Det känns roligt
              att trots den begränsade tid vi hade till förfogande ha kunnat
              göra så många satsningar. På dryga två månader har så mycket satts
              i rullning. Det handlar om att vända kurvor. Ja, vi vill bli en
              kurvvändande regering. Det har funnits så många kurvor som har
              gått i fel riktning och har pekat åt fel håll. Jag kommer att
              nämna en del sådana exempel i mitt anförande.
            </seg>
            <seg n="0732c70e">
              Jag är särskilt stolt över den äldresatsning som vi nu gör de
              kommande åren under den här mandatperioden. Nästa år satsas 1,9
              miljarder på äldreomsorgen. Den satsningen består bland annat
              av ett investeringsstöd för att börja bygga nya äldreplatser i
              särskilda omsorgen. Det behövs. Efter en nedläggning som saknar
              historiskt motstycke, en rasering av välfärden, under den förra
              regeringens regim behöver vi bygga platser för att de äldre ska
              ha tillit till att få vård och omsorg när de blir gamla.
            </seg>
            <seg n="dda6aaa3">
              15 % av platserna i särskilt boende lades ned bara mellan åren
              2001 och 2005. 18 300 platser försvann. Vi vill vända den kurva
              som bara har pekat i riktning mot färre platser. Nu börjar vi
              bygga igen tillsammans med alla de kommuner som har ett tydligt
              uttalat behov.
            </seg>
            <seg n="a1fa6d98">
              Det investeringsstöd som vi har föreslagit handlar om nybyggnation
              men också om ombyggnation av lokaler för annan verksamhet för
              att användas för särskilt boende. I den första omgången handlar
              det bara om platser för särskilt boende. ½ miljard satsas nu 2007,
              och fortsättning följer. Ett förslag ligger just nu i EU för statsstödsprövning,
              vilket är en nödvändighet. Investeringsstödet gäller från den
              1 januari. Möjligheten finns då att börja sända in ansökningarna.
            </seg>
            <seg n="7663f31d">
              Vi menar att det också kan behövas stöd till en annan typ av
              boende, nämligen någon form av mellanboende, trygghetsboende eller
              gemenskapsboende. Det har många namn. Det här kommer vi att titta
              närmare på, utreda förutsättningarna för och överväga om också
              den typen av investeringsstöd behövs.
            </seg>
            <seg n="976fb334">
              Att vända kurvan från att platserna i äldreboenden minskar till
              att de ökar igen är nödvändigt för att bygga upp en tillit hos
              den åldrande befolkningen. Men vi vill göra mer. Vi vill öka insatserna
              i äldreomsorgen när det gäller kvaliteten. Det handlar om till
              exempel ökad läkarmedverkan i vården för dem som är äldst och
              dem som är allra sjukast multisjuka. Det handlar om att genomföra
              flera läkemedelsgenomgångar. Det handlar om att demensvården behöver
              utvecklas. Flera demensutredningar behöver genomföras så att de
              med begynnande demens kan få en tidig diagnos. Vi vet att insatt
              behandling är avhängig av tidig upptäckt.
            </seg>
            <seg n="b2f0e68c">
              Det sociala innehållet i äldreomsorgen behöver förbättras. Vården
              är inte allt. Gemenskapen, aktivitetsnivån, har en läkande verkan
              i sig och är betydelsefull för livskvaliteten. Ensamheten, isoleringen
              och tristessen som har varit följden av för få boendeplatser där
              många har hänvisats till stor ensamhet i sitt eget boende måste
              brytas och förbättras. Därför satsar vi på det sociala innehållet.
              Därutöver behöver det förebyggande arbetet stärkas, till exempel
              genom hembesök eller hälsosamtal.
            </seg>
            <seg n="e0d6ecf3">
              Under 2007 påbörjar vi också införandet av en fritt-val-reform
              utifrån utgångspunkten att äldre måste få bestämma själva. I dag
              är äldres möjligheter att bestämma själva begränsade i flertalet
              av våra kommuner. Att ha något att välja på och att kunna välja
              bort det man inte är nöjd med har inte våra äldre haft möjlighet
              att göra. Nu vill vi öppna för och öka möjligheterna för att också
              äldre ska få göra egna livsval.
            </seg>
            <seg n="918667ea">
              Äldreomsorgen måste alltid bedrivas med stor respekt för människovärdet.
              Regeringen vill verka för att en värdighetsgaranti införs under
              mandatperioden. De satsningar som presenteras i budgetpropositionen
              är ett första steg på den vägen så att en värdighetsgaranti med
              miniminivåer inom äldreomsorgen kan genomföras. Man ska alltid
              veta att man blir värdigt bemött i äldreomsorgen. Avsikten är
              att regeringen ska ta sitt avstamp i direktiv som är under utarbetande
              och snart kommer att presenteras. Arbetet kommer att påbörjas
              under 2007.
            </seg>
            <seg n="791b3a82">
              Vi kan inte vara utan anhörigas insatser. De är fantastiska.
              De sker 24 timmar om dygnet 365 dagar om året. Vi menar att stödet
              till de anhöriga behöver tydliggöras i lag. De ska ha ett bättre
              stöd än vad de i dag får på en del håll.
            </seg>
            <seg n="3adecc0d">
              Äldreforskning har tagits upp, och den är viktig. Här vill regeringen
              aktivt stödja äldreforskning.
            </seg>
            <seg n="b1ad63bd">
              Det har sagts i debatten att regeringen inte skulle bry sig om
              utbildningssatsningar. Inget kan vara mera fel. Kompetensstegen
              löper som planerat under 2007. Vi ska återkomma till utbildningssatsningar
              som kan sättas in längre fram.
            </seg>
            <seg n="f3687da2">
              När det gäller socialtjänstpolitiken i övrigt är det oerhört
              viktigt att sammanhängande vårdkedjor kan erbjudas inom många
              olika typer av vård. Här har vi verksamhet som pågår och som är
              oerhört viktig med sammanhållna vårdkedjor både inom missbrukarvården
              och inom ungdomsvården.
            </seg>
            <seg n="2a689d25">
              En satsning som vi gör budgetmässigt utifrån att vi ser att våldet
              mot kvinnor har ökat är ökat stöd till kvinnojoursverksamheten
              men också insatser för de män som slår. Det är den enda långsiktiga
              lösningen på problemet. Stödet till kvinnojoursverksamheten är
              oerhört centralt och viktigt men är bara en lösning på det akuta
              problemet. Den långsiktiga satsningen är att behandla de män som
              slår.
            </seg>
            <seg n="83d1df6a">
              Låt mig säga några ord om hemlösheten. Det har saknats en strategi.
              Hemlösheten har ökat. I dag är 17 800 personer att betrakta som
              hemlösa. 5 % av dem sover på gatan. 15 % bor på tillfälligt akutboende
              eller härbärge.
            </seg>
            <seg n="c050b508">
              Många finns i institution och ska snart skrivas ut men har ingen
              bostad att återvända till. Då är förutsättningarna ganska små
              för ett bra liv efter institutionen.
            </seg>
            <seg n="f5675cd0">
              1 000 barn drabbas varje år av vräkning. Det här är siffror som
              bara har stigit, och det är viktigt att göra insatser för att
              kurvorna ska vända åt andra hållet. Min uppfattning är att inga
              barn ska utsättas för vräkning. Regeringen planerar, bland annat
              utifrån den träff vi har haft nu i veckan med företrädare för
              de hemlösas egna organisationer, myndigheter, boendeaktörer och
              ideella organisationer, för att utforma en strategi som vi vill
              presentera i början på nästa år. Det här är en angelägen och viktig
              fråga.
            </seg>
            <seg n="4bfa6ef6">
              När det gäller handikappolitiken vill vi ge ökade möjligheter
              till de psykiskt funktionshindrade att få tillgång till ett personligt
              ombud, den där coachningen som gör att man kommer till tals med
              myndigheter, med de personer som kan hjälpa till att se till att
              tillvaron kommer på plats på ett långsiktigt, konstruktivt sätt.
            </seg>
            <seg n="8e029dc6">
              Tillgänglighetsmålen har det släpats med. De har försummats.
              Det har inte varit någon intensitet i arbetet. Att uppnå tillgänglighetsmålen
              2010 är en stor uppgift med tanke på den försummelse som har skett.
              Vi är beredda att göra ett försök att göra en satsning på att
              kunna uppnå tillgänglighetsmålen. Men det är en mycket stor uppgift
              med tanke på det som har skett historiskt, där de här målen inte
              har prioriterats eller tagits på allvar.
            </seg>
            <seg n="ea504c18">
              Herr talman! När det gäller folkhälsopolitiken är det stora utmaningar,
              för också här ser vi många kurvor som har gått åt fel håll. Det
              handlar om alkoholintaget, spelmissbruket och en ökad fetma hos
              inte minst våra barn och unga. Att bygga folkhälsa är ett långsiktigt
              arbete. Vi behöver titta över målområdena och bryta ned dem i
              delmål som blir tydligt utvärderingsbara och konkreta. Vi avser
              att göra det. Men många kurvor har tillåtits gå åt fel håll.
            </seg>
            <seg n="8219980e">
              Nu sätter vi in en satsning på att hjälpa spelberoende. Efter
              en debatt här i riksdagen 2005/06 finns det ett tillkännagivande
              från riksdagen om att skyndsamt pröva en modell för att avsätta
              särskilda ekonomiska medel ur överskottet från spelverksamheten.
              Det är en mycket intressant skrivning, som regeringen naturligtvis
              har med sig i det fortsatta arbetet, mot bakgrund av att inte
              minst pokerspelet bland unga ökar dramatiskt.
            </seg>
            <seg n="0c32567f">
              De alkohol- och narkotikapolitiska satsningarna fortsätter under
              nästkommande år som planerat, men vi ämnar därefter återkomma
              med förslag om hur det arbetet ska gestalta sig. Att landa rätt
              i det framtida arbetet är viktigt för att verkligen kunna vända
              kurvorna. Vi ska ta till vara erfarenheterna från Alkoholkommittén,
              från Mobilisering mot narkotika och från en rad andra områden
              för att kunna forma ett effektivt förebyggande arbete, där vi
              satsar på evidensbaserad vård och behandling, vård inom kriminalvården,
              i kommunerna och i landstingen. Vi avser att ha ett intimt samarbete
              med olika ansvariga myndigheter men också med ideella organisationer
              så att vårdkedjan för den enskilde fungerar väl.
            </seg>
            <seg n="d4e6ce68">
              Herr talman! Vi vill vara en regering som vänder kurvor, där
              utanförskapets kurva minskar och där tryggheten och tilliten till
              välfärdssystemen ska vända upp. Den här första budgeten utgör
              en grundsten, en förutsättning för det arbetet.
            </seg>
          </u>
          <note type="speaker" n="7c4f6f3c">
            Anf. 38 YLVA JOHANSSON (s) replik:
          </note>
          <u who="ylva_johansson_611fd6" xml:id="i-a9718f35c658ef0a-7" n="f1bb681c">
            <seg n="5f2742c1">
              Herr talman! Nej, Maria Larsson, den socialdemokratiska regeringen
              lade inte ned några platser i särskilda boenden och serviceboenden.
              Men jag måste ändå tillsammans med mina företrädare ta på mig
              ansvaret, för det skedde under vår tid vid regeringsmakten.
            </seg>
            <seg n="e1da556b">
              Det var i många enskilda kommuner man tog beslut om att lägga
              ned eller omvandla särskilda boenden eller serviceboenden. Det
              skedde i Gnosjö kommun, där Maria Larsson själv satt i fullmäktige
              och tog beslutet att omvandla 35 servicelägenheter till vanliga
              lägenheter. I Gnosjö beslutade man också under den tid som Maria
              Larsson satt i fullmäktige att dra ned det ekonomiska stödet till
              anhörigvårdare över 65 år.
            </seg>
            <seg n="d3e468e9">
              Jag tar på mig ansvaret, därför att det var ett misslyckande
              att vi inte hade en tillräckligt stark statlig styrning. Erfarenheten
              är att man måste ha öronmärkta resurser och en tydlig statlig
              styrning för att se till att det verkligen blir förbättringar
              för de äldre som de är avsedda för. Det räcker inte med goda föresatser.
            </seg>
            <seg n="c8315eae">
              Därför vill jag upprepa min fråga, som jag ställde i mitt anförande
              tidigare: Kommer pengarna till äldreomsorgen att öronmärkas på
              ett sådant sätt att hemsjukvård, boende, demensvård och anhörigstöd
              det som det talas om i budgeten verkligen får pengarna? Eller
              kommer alla resurser eller delar av dem att hamna i kommunernas
              påse?
            </seg>
          </u>
          <note type="speaker" n="de89a14a">
            Anf. 39 Statsrådet MARIA LARSSON (kd) replik:
          </note>
          <u who="maria_larsson_f0b7f8" xml:id="i-263aea181d8a5c92-1" n="d5e3898b">
            <seg n="341302bf">
              Herr talman! Det är välgörande att Ylva Johansson står här och
              bekräftar det stora misslyckande som regeringen gjorde sig skyldig
              till genom att antalet platser inom äldreomsorgen minskade så
              dramatiskt. Det handlar ju precis om det, vilka resurser och vilka
              stimulansmedel man ställer till förfogande. Trots att den här
              nedläggningen pågick under en rad år vidtog inte regeringen några
              åtgärder för att stärka kommunernas möjlighet att bygga flera
              äldreplatser. Man gjorde inga insatser för att stärka den situation
              som naturligtvis var en följd av kommunernas dåliga ekonomi i
              många fall.
            </seg>
            <seg n="45067823">
              I dag har visserligen kommunerna bättre resultat på många håll,
              även om det skiljer från kommun till kommun. Men vi bedömer ändå
              att det behövs ett investeringsstöd. Det är den stora skillnaden.
              Vi är beredda att åtgärda det här. Vi är beredda att genast när
              vi träder till makten sätta i gång ett investeringsstöd, gå till
              EU och notifiera det så fort som möjligt för att få i gång detta
              redan 2007.
            </seg>
            <seg n="be878766">
              Jag kan lova Ylva Johansson att det har kostat rätt mycket arbete
              och möda, men det var en satsning som vi tyckte var så angelägen
              mot den här bakgrunden.
            </seg>
            <seg n="c9acbe04">
              Det är väl ganska tydligt att vi prioriterar äldreomsorgen högt.
              Pengarna ligger som en satsning i budgeten det är bara att läsa.
              Det är självklart att det ska gå till äldreomsorgens kvalitetsförbättringar
              men också till att börja bygga upp allt det som har raserats.
            </seg>
          </u>
          <note type="speaker" n="ac84acce">
            Anf. 40 YLVA JOHANSSON (s) replik:
          </note>
          <u who="ylva_johansson_611fd6" xml:id="i-a9718f35c658ef0a-8" n="f1bb681c">
            <seg n="c71cc5f3">
              Herr talman! Det vore klädsamt om Maria Larsson kunde ge erkännandet
              att de här stora satsningarna fanns redan i den förra regeringens
              vårproposition och att öronmärkta resurser för investeringsstöd
              för flera platser i särskilda boenden redan fanns aviserade både
              i den förra regeringens nationella utvecklingsplan och i vårpropositionen.
              Jag tycker att det är bra att vi är överens om att det behöver
              vara en sådan politik. Men det är ju inte en ny politik på det
              här området efter valet, utan det är en fortsättning och i vissa
              fall en förändring av den politik vi sjösatte tidigare.
            </seg>
            <seg n="7b5cbcdc">
              Jag vill fråga: Ska jag tolka det här svaret som att det nu blir
              öronmärkta pengar till hemsjukvården, till demensvården, till
              boende och till anhörigstöd? Blir det öronmärkta pengar, Maria
              Larsson? Kan du svara ja på den frågan, att du kan lova att de
              nästan 2 miljarder kronorna verkligen kommer de äldre till del?
            </seg>
            <seg n="c1a4722e">
              Jag skulle också vilja ha ett konkret svar på frågan om äldreforskningen.
              Du sade tidigare i anförandet att ni ville satsa på äldreforskningen.
              Utmärkt! Hur mycket pengar får äldreforskningen 2007? Vi socialdemokrater
              utlovade 35 miljoner det är ett stort tillskott och jag vet att
              man har räknat med de pengarna. Vi har naturligtvis fullföljt
              det i vårt budgetalternativ, och vi har avsatt 35 miljoner för
              äldreforskningen från och med nästa år varaktiga pengar. Hur mycket
              pengar kommer äldreforskningen att få av alliansregeringen 2007?
            </seg>
          </u>
          <note type="speaker" n="79019266">
            Anf. 41 Statsrådet MARIA LARSSON (kd) replik:
          </note>
          <u who="maria_larsson_f0b7f8" xml:id="i-263aea181d8a5c92-2" n="d5e3898b">
            <seg n="0a1f8f06">
              Herr talman! Äldreforskningen kommer att vara ett prioriterat
              område. Här sker det just nu förhandlingar mellan Utbildningsdepartementet
              och Socialdepartementet, eftersom vi inte själva äger frågan.
              Därför kan jag inte nämna en summa här i dag, men den kommer snart
              att vara klar.
            </seg>
            <seg n="5c569fea">
              Här sker ett aktivt samarbete inom alliansregeringen. Och vi
              har samma grundsyn, kan jag berätta. Vi tycker, både från Utbildningsdepartementets
              sida och från Socialdepartementets sida, att detta måste vara
              prioriterat.
            </seg>
            <seg n="28f20822">
              Sedan, återigen, är det självklart att de här pengarna, som vi
              har satt upp, ska vara till äldresatsningar. Jag har sagt det
              en gång. Jag säger det gärna igen.
            </seg>
            <seg n="a2b1c8d5">
              Ylva Johansson säger: Ja, men vi hade ju tänkt göra det här.
              Ja, fast tänka räcker inte. Ni gjorde ingenting. Det är ändå det
              faktum som kvarstår.
            </seg>
            <seg n="beadc84f">
              Redan 2001 kunde man tydligt se att antalet särskilda boenden
              minskade ganska mycket. Det var tydligt 2002 och tydligt 2003.
              Ingenting skedde. Trots att ni såg den här utvecklingen gjorde
              ni ingenting.
            </seg>
            <seg n="7de93d20">
              Vi avser att vara en regering som tar till handling och som gör
              någonting när vi ser att behovet finns. Det är uppenbart att vi
              här har ett stort behov och en stor uppgift i framtiden. Därför
              kommer den här satsningen att vara giltig inte bara för det kommande
              året, utan den kommer att ligga kvar under mandatperioden. Det
              tar nämligen mycket längre tid att bygga upp det här igen, det
              som raserats på bara några få år. Det är det vi har sett, och
              nu ska vi vända den kurvan.
            </seg>
          </u>
          <note type="speaker" n="5f2687f0">
            Anf. 42 ELINA LINNA (v) replik:
          </note>
          <u who="elina_linna_aed53b" xml:id="i-6539e7967a72ee97-5" n="fab8d23b">
            <seg n="690b5c95">
              Herr talman! Jag ska börja med att påpeka att vi inte är oense
              om alltihop i budgeten. Jag tar som exempel personliga ombud.
              Vänsterpartiet gläds åt att regeringen satsar på en utökning av
              personliga ombud. Vi har nämligen under en lång tid stöttat den
              verksamhet som finns och vet att den ger väldigt bra kvalitet
              för personer som behöver hjälp i sin vardag och lider av ett psykiskt
              funktionshinder.
            </seg>
            <seg n="8ffeb13b">
              I mitt anförande tog jag upp den nationella handlingsplanen för
              handikappolitiken och tillgänglighetsmålen. Maria Larsson påpekade
              också i sitt anförande att regeringen tänker göra någonting. Men
              jag saknar konkreta förslag i budgeten. På vilket sätt tänker
              man göra, och vad anser man om behovet av extra resurser för att
              kunna nå målen?
            </seg>
            <seg n="2575e2c3">
              Vänsterpartiet satsar 750 miljoner i budgeten. Det är den klart
              största satsningen i vår budget, som vi har valt för att vi ska
              kunna nå tillgänglighetsmålen. Men jag hittar inte ett öre i regeringens
              budget för det ändamålet. Min fråga är då: Hur tänker regeringen
              hjälpa till för att vi i samhället ska nå de mål som har satts
              upp i handlingsplanen?
            </seg>
          </u>
          <note type="speaker" n="a8a38e88">
            Anf. 43 Statsrådet MARIA LARSSON (kd) replik:
          </note>
          <u who="maria_larsson_f0b7f8" xml:id="i-263aea181d8a5c92-3" n="d5e3898b">
            <seg n="c23f9d5b">
              Herr talman! Vad roligt att höra att vi är överens om de personliga
              ombuden. Jag tror, precis som Elina Linna, att det här är en jätteviktig
              insats för dem som tillhör samhällets absolut svagaste grupper.
              De har sällan någon som talar för dem. Den möjligheten kan man
              få genom ett personligt ombud. Den verksamhet som har funnits
              och utvärderats har ju också fått väldigt goda betyg.
            </seg>
            <seg n="826f93e7">
              När det gäller den nationella handlingsplanen och tillgänglighetsarbetet
              tycker jag att det hade varit väldigt bra om Elina Linna hade
              fått till stånd 750 miljoner i ett tidigare skede. De kompenserar
              ju inte försummelserna under alla de år då ni hade möjlighet att
              påverka den regeringsbärande politiken.
            </seg>
            <seg n="dafe832b">
              Jag skulle gärna vilja ställa frågan tillbaka till Elina Linna:
              Hur kommer det sig att så lite hände under de år som ni kunde
              påverka regeringspolitiken, då ni satt i förhandlingar varje år?
              Vi är ju överens om att det blir oerhört svårt att uppnå målen
              2010. Enkelt avhjälpta hinder har inte varit enkelt avhjälpta.
              Men vi hade varit betydligt närmare målet om det hade skett några
              satsningar under den tid som ni faktiskt satt och förhandlade
              om de här sakerna inför varje höstbudget, inför varje vårbudget.
              Varför var det inte prioriterat för Vänsterpartiet då?
            </seg>
          </u>
          <note type="speaker" n="01649bfb">
            Anf. 44 ELINA LINNA (v) replik:
          </note>
          <u who="elina_linna_aed53b" xml:id="i-6539e7967a72ee97-6" n="fab8d23b">
            <seg n="84db5e04">
              Herr talman! Nu finns vi i oppositionen. Kristdemokraterna var
              i opposition förra mandatperioden, och mig veterligen hade Kristdemokraterna
              inte speciella pengar i sina budgetalternativ då heller. Men nu
              när man sitter vid regeringsmakten har man möjlighet att prioritera.
              Jag har med mig protokollet från debatten i våras där Kristdemokraterna
              klart och tydligt menade att man behöver satsa pengar för att
              nå tillgänglighetsmålen. Jag är besviken över att regeringen nu
              så tydligt byter fot och anser att det inte behövs några pengar.
            </seg>
            <seg n="a55bde39">
              Jag vill också ta upp en annan fråga inom äldreomsorgen. Socialdemokraterna,
              Vänsterpartiet och Miljöpartiet hade i nationella utvecklingsplanen
              speciella pengar för att satsa på äldreomsorg för de nationella
              minoriteterna och etniska minoriteter utvecklingsprojekt. Jag
              hittar inte de pengarna någonstans i regeringens budget, så min
              fråga är: Har regeringen glömt bort de fem nationella minoriteter
              och andra personer som har ett annat modersmål som också behöver
              äldreomsorg? Det gäller speciellt grupper med demenssjukdom. Vi
              vet ju allihop att det förvärvade språket försvinner, så det behövs
              också personal som utbildas inom vårdyrken, som kan andra språk
              och som känner till kulturen.
            </seg>
          </u>
          <note type="speaker" n="53cbdc24">
            Anf. 45 Statsrådet MARIA LARSSON (kd) replik:
          </note>
          <u who="maria_larsson_f0b7f8" xml:id="i-263aea181d8a5c92-4" n="d5e3898b">
            <seg n="9a30cad7">
              Herr talman! Jag skulle vilja säga att det, för att man ska komma
              till rätta med tillgänglighetsarbetet, är oerhört viktigt att
              samla alla de delar av samhället som är inblandade. Det är viktigt
              för att det ska kunna bli en verklighet. Och jag avser att samla
              de här parterna och se hur vi nu kan få i gång arbetet med en
              betydligt högre fart. Målet för 2010 kvarstår, men jag kan konstatera
              att vi hade kunnat vara mycket längre på väg om de satsningar
              som Elina Linna nu vill sätta in hade varit insatta i ett mycket
              tidigare skede.
            </seg>
            <seg n="0a154b45">
              Jag ska göra vad jag kan för att samordna och driva på så mycket
              som möjligt för att vi verkligen ska kunna ha kvar målen och också
              uppnå dem, men jag är bekymrad över den snigelhastighet som har
              varit tidigare.
            </seg>
            <seg n="e4ccd6cb">
              När det gäller nationella minoriteter är frågan inte glömd tvärtom.
              Det är den möjlighet som ges inom ramen för fritt-val-reformen.
              Där kan man tänka sig äldreboenden med olika inriktning och en
              möjlighet för den enskilda att välja. Ja, vilken lycka att få
              hemtjänsten utförd på sitt eget modersmål i stället för att få
              den utförd på ett språk som man har förvärvat men nu glömt. Just
              det ska fritt-val-reformen kunna tillgodose. Jag är precis lika
              angelägen som Elina Linna om att vi ska få till stånd det här
              därför att vi vet att människors önskemål ser så olika ut. Här
              finns ett påtagligt behov. Vi måste hitta bra lösningar, och jag
              är övertygad om att de kommer att rymmas inom fritt-val-reformen.
            </seg>
          </u>
          <note type="speaker" n="b312c7e5">
            Anf. 46 GUNVOR G ERICSON (mp) replik:
          </note>
          <u who="jan_ericson_aca06f" xml:id="i-2b35fd7eae027c2e-5" n="2f91eb1c">
            <seg n="32f55789">
              Herr talman! Min erfarenhet som sjuksköterska och landstingspolitiker
              är att mycket lidande kan undvikas med förebyggande insatser i
              samhället i stort. Och, folkhälsominister Maria Larsson, ekonomisk
              och social trygghet är ett av de målområden som finns i folkhälsoarbetet.
            </seg>
            <seg n="1b701fca">
              Statsrådet tog tidigare upp hälsofrämjande insatser inom äldreomsorgen
              och det elfte målområdet, som handlar om tobak och droger och
              spel. Det är bra. Men det står väldigt lite om levnadsvanor, livsstil
              och att skapa samhälleliga förutsättningar för hälsa. Regeringen
              sänker i sin budget a-kassan, sjukersättningarna och även pensionsgrundande
              inkomster när det gäller dem som har fått förtidspension, en grupp
              som är ganska illa utsatt i samhället. Hur kan det hänga ihop
              med målet om ekonomisk och social trygghet? Jag får det inte att
              gå ihop.
            </seg>
            <seg n="36bde7f1">
              Maria Larsson nämnde också det här med spel. Ja, regeringen plockar
              i sin budget ut mer av Svenska Spel och ger till idrotten än den
              tidigare regeringen. Man tar med den ena handen och så ger man
              lite grann till förebyggande insatser mot spel. Det är tveksamt.
            </seg>
            <seg n="cb6bb232">
              Min fråga är: Är statsrådet med på att folkhälsa också handlar
              om samhälleliga förutsättningar, att ge stöd för att förändra
              levnadsvanor, eller är det individen som har det största ansvaret?
            </seg>
          </u>
          <note type="speaker" n="75034b9f">
            Anf. 47 Statsrådet MARIA LARSSON (kd) replik:
          </note>
          <u who="maria_larsson_f0b7f8" xml:id="i-263aea181d8a5c92-5" n="d5e3898b">
            <seg n="0ce4c2c5">
              Herr talman! Ja, individen har alltid ett ansvar. Vi har alltid
              ansvar, både jag och Gunvor. Det är viktigt att säga, för det
              sägs inte alltid från den här talarstolen. Vi har alltid ett ansvar
              för vår egen hälsa. Men utöver det har naturligtvis staten ett
              ansvar för att hjälpa till att bygga de hälsofrämjande strukturerna.
              Så det är ett delat ansvar, men individens ansvar finns alltid
              där.
            </seg>
            <seg n="fe851346">
              När det gäller ekonomisk och social trygghet gör vi ofantligt
              mycket. Jag skulle vilja säga att större delen av den här budgeten
              går bland annat ut på att skapa en större ekonomisk och social
              trygghet. Den viktigaste vägen till det är att kunna försörja
              sig själv, att ha ett jobb, att ha en möjlighet att göra val utifrån
              att man har en ekonomisk situation som gör det möjligt.
            </seg>
            <seg n="6478113c">
              Utifrån det perspektivet, där regeringens hela budget är så koncentrerad
              på att få i gång möjligheter för människor att få jobb, är det
              en tydlig och klar inriktning precis åt det hållet. Men allt går
              inte att göra inom folkhälsopolitikens ram. Det här är naturligtvis
              något som främjas på en rad av de olika politikområden som regeringen
              presenterar i budgeten. Nystartsjobben är en sådan del, jobbgarantin
              för ungdomar och lönebidragen för funktionshindrade som vi vet
              har hamnat i ett väldigt långt och tungt utanförskap med den förra
              regeringens politik. Vi föreslår att man ska kunna använda lönebidragen
              också för eget företagande.
            </seg>
            <seg n="b026bf35">
              Allt det här ger möjlighet för dem som har stått utanför arbetsmarknaden
              under ganska lång tid att kunna komma tillbaka. Precis därtill
              syftar den politik som vi lägger fram. Det är att skapa ekonomisk
              och social trygghet i ett mycket längre och vidare perspektiv.
            </seg>
          </u>
          <note type="speaker" n="025f4f9f">
            Anf. 48 GUNVOR G ERICSON (mp) replik:
          </note>
          <u who="jan_ericson_aca06f" xml:id="i-2b35fd7eae027c2e-6" n="2f91eb1c">
            <seg n="76ce6bc4">
              Herr talman! Jag tackar för det klargörandet. Individen har alltid
              ansvar. Ja, individen har ansvar. Men det handlar också om hur
              vi organiserar samhället på den statliga nivån för att individen
              ska kunna ta det ansvaret.
            </seg>
            <seg n="5312d7cb">
              En förtidspensionär kommer inte att ha samma möjlighet att tjäna
              in till sin pension, kommer inte att kunna påverka. Den personen
              kan inte gå tillbaka i arbete. Det finns inte de möjligheterna.
            </seg>
            <seg n="09c61cdf">
              Det är bra att Maria Larsson ändå tydliggör att det handlar om
              att bygga hälsofrämjande strukturer, men till skillnad från Maria
              Larsson tycker inte jag att man ska gå omvägen genom att sänka
              ersättningar för dem som har det sämst. Man måste ju se till att
              skapa jobben. Det blir inte flera jobb genom sänkta ersättningar
              i a-kassan och höjd arbetsgivaravgift för småföretag, för det
              är det ni faktiskt gör. Ni höjer arbetsgivaravgiften för småföretagen.
            </seg>
            <seg n="9410a813">
              Du säger också att det inte handlar om folkhälsopolitik. Jo,
              det är just det som det gör. Folkhälsopolitiken går egentligen
              in i alla politikområden. Det är så faktiskt.
            </seg>
            <seg n="827cd315">
              Jag kan möjligtvis hålla med dig när det gäller lönebidrag för
              eget företagande. Det är ett sådant exempel där man skapar samhälleliga
              förutsättningar. Det är en liten detalj men ändå viktig.
            </seg>
            <seg n="f279cbc4">
              En annan liten detalj är registret för alternativ- och komplementärmedicin.
              Jag frågar även Maria Larsson: Varför tar ni bort stödet för att
              kunna fortsätta att utveckla så att det blir ett register?
            </seg>
          </u>
          <note type="speaker" n="345509f2">
            Anf. 49 Statsrådet MARIA LARSSON (kd) replik:
          </note>
          <u who="maria_larsson_f0b7f8" xml:id="i-263aea181d8a5c92-6" n="d5e3898b">
            <seg n="efc9d15c">
              Herr talman! Förtidspensionärer, eller personer med sjukersättning
              som det numera heter, har hamnat i ett långt utanförskap som vida
              överstiger deras egen bedömning av sin arbetsförmåga. 60 % av
              dem, tror jag mig ha sett, anger att de har arbetsförmåga. Men
              Miljöpartiet har, tillsammans med Vänsterpartiet och Socialdemokraterna,
              skjutit ut många i ett utanförskap trots att de inte har velat
              det själva, trots att de själva anger att de har arbetsförmåga.
              Det tycker jag att Miljöpartiet ska tänka noga på när man står
              här och ordar om ökad delaktighet. Det är faktiskt ett faktum.
            </seg>
            <seg n="9a6f5432">
              Det här är naturligtvis någonting som vi ser som en möjlighet
              att ta till vara, att kunna välkomna tillbaka de människor som
              har och säger sig ha en arbetsförmåga som kan nyttjas. Det är
              därför vi är så centrerade och koncentrerade på att skapa möjligheter
              till att komma tillbaka till arbetslivet. Det ger så mycket mer
              av livskvalitet för många.
            </seg>
            <seg n="ab3fc3a9">
              Låt oss se nu om det inte blir flera jobb. Vi kan redan nu tydligt
              se att arbetslösheten sjunker, att jobben skapas. När Gunvor Ericson
              säger att det inte blir några nya jobb tycker jag att det är lite
              för tidigt att säga det. Låt oss se om något år vad det här har
              givit, om utanförskapet har minskat eller ökat. Ge regeringen
              en chans att pröva den här politiken! Vi kan tydligt se att den
              förra förda politiken har misslyckats katastrofalt. Utanförskapet
              har bara växt, och människor har hamnat i förtidspension, eller
              sjukersättning, trots att de inte har velat.
            </seg>
            <seg n="7995ab7d">
              Bara ett ord om spel och idrotten, som jag inte kommenterade
              i förra inlägget: Vi har en öppenhet för att pröva en ordning
              där man återför mer av spelets vinster när det handlar om spelmissbruk.
              Så det finns en öppenhet.
            </seg>
          </u>
          <note type="speaker" n="b25644d6">
            Anf. 50 CHRISTER ENGELHARDT (s):
          </note>
          <u who="christer_engelhardt_7339c0" xml:id="i-5946c1b9f86132c0-0" n="41c2b25b">
            <seg n="4156cc85">
              Herr talman! Socialtjänsten är en viktig del i vårt välfärdssamhälle.
              I slutändan kan det vara den yttersta garanten för varje individs
              ekonomiska och sociala trygghet. I inledningen av socialtjänstlagen
              betonas att socialtjänsten ska verka på demokratins och solidaritetens
              grund.
            </seg>
            <seg n="8d78e1d6">
              Som socialdemokrat är jag stolt över vårt val av tydlig välfärdsmodell
              som ska finnas där när livet så kräver. Vi delar dock upp välfärden
              i en generell del och en behovsprövad del, där den generella i
              form av barnbidrag, socialförsäkringar, allmän vård, skola och
              omsorg kommer alla till del, medan den behovsprövade bara ges
              till dem som i ögonblicket är i särskilt behov av den.
            </seg>
            <seg n="9cedc5cc">
              Den högerpolitik med ökade klyftor som vi nu ser är på väg att
              drivas igenom i riksdagen, utskott för utskott, kommer att få
              konsekvenser för till exempel välfärdspolitiken. De föreslagna
              försämringarna inom a-kassan, sjukersättningen och arbetsmarknadsutbildningen
              innebär att fler och fler förmodligen kommer att få en kraftigt
              försämrad ekonomi. Värst kommer det att drabba dem som redan i
              dag har det tillräckligt kämpigt ändå. Det är en politik som driver
              ut flera i socialbidragsberoende med allt vad det innebär.
            </seg>
            <seg n="7fec79e2">
              Statsrådet och kristdemokraten Maria Larsson svarade i en interpellationsdebatt
              här i kammaren i tisdags på frågor från vänsterpartisten Eva Olofsson
              angående försörjningsstödet från socialtjänsten. Frågan löd: Vilken
              avsikt har statsrådet med formuleringen i budgetpropositionen
              att försörjningsstödet ska utformas på ett sådant sätt att det
              lönar sig att gå från bidrag till arbete?
            </seg>
            <seg n="791375ef">
              Statsrådet Maria Larsson svarade bland annat att det är viktigt
              att stärka drivkrafterna för att gå från bidrag till arbete. Det
              finns därför anledning att se över hur försörjningsstödet kan
              utformas på ett bättre sätt så att det lönar sig att söka sig
              till arbetslivet även om inkomsterna inledningsvis skulle bli
              relativt anspråkslösa, till exempel vid deltidsarbete eller ett
              arbete som varar kort tid.
            </seg>
            <seg n="4b424903">
              Herr talman! Jag tycker att det är ett föraktfullt sätt att se
              på människan som statsrådet Maria Larsson ger uttryck för. Jag
              kan inte tolka det på annat sätt än att det handlar om att dra
              åt tumskruvarna på dem som redan drabbats av arbetslöshet eller
              sjukdom. De ska straffas genom att deras levnadsstandard ska sjunka
              ytterligare. Endast då söker de jobb, tycks Maria Larsson mena.
              Det går inte att tolka saken på annat sätt. Det är en nedvärderande
              syn på medmänniskorna.
            </seg>
            <seg n="fc63b784">
              Jag anser att vi här i tisdagens interpellationsdebatt såg ett
              tydligt trendbrott i synen på den svenska välfärdsmodellen. För
              mig är saken enkel. Det är arbetslösheten som ska bekämpas, inte
              de arbetslösa.
            </seg>
            <seg n="b779ad42">
              Herr talman! Den socialdemokratiska kongressen har beslutat att
              höjningar av barnbidraget och underhållsstödet inte ska påverka
              försörjningsstödet. Hur detta kan komma att se ut gav den tidigare
              socialdemokratiska regeringen i juni i år i ett tilläggsdirektiv
              utredningen Från socialbidrag till arbete i uppdrag att se över.
            </seg>
            <seg n="35d3fcfa">
              Detta har nu den nya högerregeringen med ansvarigt statsråd Maria
              Larsson dragit tillbaka. Vid tisdagens debatt svarade statsrådet
              att anledningen är att kommunerna själva kan göra denna justering.
              Det är förvisso sant, och jag har själv använt den formuleringen
              men har samtidigt sagt att alla har rätt att behandlas lika. Därför
              kom också tilläggsdirektivet till utredningen för att man ska
              få en likvärdig regel i hela landet.
            </seg>
            <seg n="9d48df11">
              Jag som socialdemokrat anser att detta är ytterligare ett sätt
              från borgerligt håll att skapa olikheter inom välfärdssystemet
              beroende på var i landet som man bor. Nu slår statsrådet Maria
              Larsson undan benen för dem som skulle ha varit hjälpta av ett
              sådant beslut. Resultatet blir en standardhöjning för alla barnfamiljer
              utom för de familjer som har socialbidrag, vilket ökar klyftorna
              mellan människor.
            </seg>
            <seg n="e4545aa2">
              Herr talman! Många av landets ideella kvinno- och tjejjourer
              får otillräckligt kommunalt stöd, trots att majoriteten av de
              hotade och våldsutsatta kvinnorna vänder sig till kvinnojourerna
              för stöd och hjälp. Våldsutsatta kvinnor och barn får därför inte
              alltid det stöd och den hjälp som de behöver. Regeringen behöver
              intensifiera dialogen med kommunerna om ansvaret för kvinnofridsarbetet,
              så att alla som utsätts för kvinnofridsrelaterat hot och våld
              får rätt till kvalificerat och professionellt stöd. Regeringen
              bör i sina kontakter med kommunerna och med Sveriges Kommuner
              och Landsting uppmärksamma kvinnojourernas behov av jämnare och
              bättre arbetsvillkor.
            </seg>
            <seg n="dbb34ece">
              Ett annat socialt problem är hemlöshet. Att ha någonstans att
              bo är en grundläggande välfärdsfråga. Självklart är hemlöshet
              delvis en bostadspolitisk fråga, men i de flesta fall finns det
              också en social problematik med missbruk, där socialtjänsten har
              en viktig roll.
            </seg>
            <seg n="83eea344">
              Enligt Socialstyrelsens kartläggning 2005 fanns det hemlösa i
              86 % av landets kommuner. Omkring 62 % av de hemlösa hade missbruksproblem,
              och 40 % hade psykiska problem eller en kombination av dessa faktorer.
            </seg>
            <seg n="f471d4da">
              Arbetet mot hemlöshet måste i första hand ske lokalt. Det handlar
              även om att skapa olika slags åtgärder för olika personer. Därför
              måste ett samlat åtgärdspaket tas fram för att alla hemlösa ska
              få ett värdigt liv. I detta har den centrala nivån en nyckelroll.
            </seg>
            <seg n="1e598a39">
              Det är därför glädjande att Maria Larsson i sitt anförande här
              i dag ger en beskrivning av detta och de satsningar som görs i
              budgeten.
            </seg>
            <seg n="bb5faaa4">
              Herr talman! Som socialdemokrat anser jag att socialtjänsten
              ska utgöra individens yttersta skyddsnät och att verksamheten
              ska skydda och hjälpa den enskilde. Socialtjänstens arbete ska
              bygga på respekt för människors självbestämmanderätt och integritet.
            </seg>
            <seg n="59c5fcb3">
              Dessutom vill jag tacka Göran Hägglund för det tydliga besked
              som han gav angående Systembolagsmonopolet. Var försiktiga där
              så att ni inte slirar i kurvan eftersom det finns partier i regeringen
              som vill att man ska gå i en annan riktning.
            </seg>
          </u>
          <note n="bf3e9234">
            I detta anförande instämde Lennart Axelsson, Catharina Bråkenhielm,
            Ylva Johansson, Marina Pettersson, Mona Sahlin och Per Svedberg
            (alla s).
          </note>
          <note type="speaker" n="fde82098">
            Anf. 51 Statsrådet MARIA LARSSON (kd) replik:
          </note>
          <u who="maria_larsson_f0b7f8" xml:id="i-263aea181d8a5c92-7" n="d5e3898b">
            <seg n="389828d1">
              Herr talman! Det är mer ett konstaterande som jag vill göra än
              att ställa en fråga till Christer Engelhardt.
            </seg>
            <seg n="7e7e681d">
              Du sade i ditt anförande att du tyckte att det budskap som jag
              hade givit i en interpellationsdebatt om vikten av att stärka
              drivkrafterna när det handlar om att gå från bidrag till arbete
              innebar ett föraktfullt sätt att se på detta. Det handlade om
              att kunna gå från ett bidragsberoende till ett halvtidsarbete
              eller en kortare anställning och att det skulle löna sig.
            </seg>
            <seg n="29f2e3d1">
              Då vill jag bara upplysa Christer Engelhardt att det är Socialdemokraterna
              som har tillsatt den utredning som just nu arbetar under rubriken
              Att stärka drivkrafter för att gå från bidrag till arbete. Och
              precis det som jag sade står också i direktiven. Denna utredning
              beräknas vara färdig ganska snart, någon gång under de första
              månaderna av nästa år. Jag kommer inte ihåg exakt när det är.
              Och jag ser med tillfredsställelse fram emot att få den utredningen
              och dess förslag i min hand. De ska naturligtvis remissbehandlas
              i särskild ordning. Och sedan får vi se.
            </seg>
            <seg n="05694a42">
              Jag uppfattade att det fanns en samsyn mellan våra partier i
              denna fråga. Men jag förstår att Christer Engelhardt har en annan
              uppfattning i dag. Det vore intressant att få veta om Socialdemokraterna
              som parti har svängt totalt eller om det bara är Christer Engelhardt
              som avviker från uppfattningen.
            </seg>
          </u>
          <note type="speaker" n="ca236144">
            Anf. 52 CHRISTER ENGELHARDT (s) replik:
          </note>
          <u who="christer_engelhardt_7339c0" xml:id="i-5946c1b9f86132c0-1" n="41c2b25b">
            <seg n="4896479c">
              Herr talman! Det som jag vänder mig emot är naturligtvis den
              totala politiken som vi nu ser bedrivs från borgerligt håll. Och
              det är inget att hymla med att när vi ser de förändringar som
              faktiskt görs när ni går ut och ger er på a-kassan och sjukförsäkringen
              och slår undan benen på dem som redan har det kärvt ställt så
              vill ni tvinga och piska ut folk på en arbetsmarknad till vilket
              pris som helst.
            </seg>
            <seg n="b0947ca2">
              De som var här utanför i går och hörde på demonstranterna vet
              att det också handlar om att se på vilket sätt som man drar undan
              benen och tryggheten för människor.
            </seg>
            <seg n="0cda03bd">
              Jag bor i en glesbygd på Gotland. Och människor kanske väljer
              att bosätta sig ute på landsbygden om de också har nära till ett
              arbete.
            </seg>
            <seg n="793be1bb">
              Om man drabbas av arbetslöshet tycker jag att man ska ha en rimlig
              tid att hitta ett nytt arbete i den omgivning där man bor i stället
              för att omedelbart bli tvungen och piskad att rivas upp från sina
              rötter, ta barnen ur skolan och tvingas in till städerna i ivern
              att söka jobb. Man kanske tvingas att ta ett arbete med en lön
              som kanske är lägre än lägstalönerna enligt kollektivavtal. Då
              hamnar man på löner som ligger i nivå med socialbidragsnormen.
            </seg>
            <seg n="4d6a9e57">
              Jag menar att det är ett föraktfullt sätt, att tvinga människor
              ut på den marknaden.
            </seg>
          </u>
          <note type="speaker" n="2bbef7dd">
            Anf. 53 Statsrådet MARIA LARSSON (kd) replik:
          </note>
          <u who="maria_larsson_f0b7f8" xml:id="i-263aea181d8a5c92-8" n="d5e3898b">
            <seg n="7b444c34">
              Herr talman! Nu börjar Christer Engelhardt genast att tala om
              någonting annat än det som den ursprungliga diskussionen handlade
              om. Den handlade om huruvida Socialdemokraterna står fast vid
              att det är viktigt att kunna stärka drivkrafterna att gå från
              bidrag till arbete, att det ska kunna löna sig att också ta ett
              halvtidsarbete och att det ska generera mer i plånboken än vad
              bara bidragsförsörjningen gör. Är det en riktig princip? Är det
              en riktig princip att man också ska kunna ta en kortare anställning
              och att det ska generera ett mervärde kontra att bara ha försörjning
              från bidrag?
            </seg>
            <seg n="79ff52bf">
              Jag är inte ute efter att de människor som inte kan få ett arbete
              inte ska ha tillgång till försörjning. Men det var inte det som
              debatten handlade om. Min fråga handlade om huruvida Socialdemokraterna
              totalt sett har förflyttat sig från den inställning som de har
              redogjort för när de har skrivit direktiv till en utredning, eller
              om det bara är Christer Engelhardt som avviker från den socialdemokratiska
              uppfattningen. Jag tror att det är jätteviktigt att vi får detta
              besked här i dag.
            </seg>
          </u>
          <note type="speaker" n="fbdcbabd">
            Anf. 54 CHRISTER ENGELHARDT (s) replik:
          </note>
          <u who="christer_engelhardt_7339c0" xml:id="i-5946c1b9f86132c0-2" n="41c2b25b">
            <seg n="0e311262">
              Herr talman! Nej, jag har inte ändrat uppfattning jämfört med
              direktiven till den utredning som vi har tillsatt.
            </seg>
            <seg n="8fb407f3">
              Det som jag vänder mig mot är den tolkning som Maria Larsson
              gör i de interpellationssvar som lämnas här i riksdagen. Och jag
              kopplar ihop det med den politik som borgarna för. Det är det
              som skrämmer mig. Och då kan jag på ett tydligt sätt se att ni
              står med piskor och till varje pris ska piska ut människor på
              arbetsmarknaden och ta ifrån dem försörjningsstödet. Och det vänder
              jag mig emot. Ni går på ett så tydligt sätt ut med er totala politik
              för att tvinga människor bort från tryggheten för att de till
              varje pris ska ta ett jobb, oavsett vilka villkor dessa arbeten
              innebär. Och i de flesta fall kan jag inte tolka det på något
              annat sätt än att det innebär mycket sämre villkor än om dessa
              människor i lugn och ro får möjlighet att hitta ett jobb i sin
              omgivning. I slutändan kanske de ändå blir tvungna att flytta,
              men då har de i alla fall fått lite tid på sig.
            </seg>
            <seg n="2d3a8f17">
              Jag ser det som att ni har oerhört bråttom och väldigt snabbt
              ska piska ut människor på en marknad där de egentligen kanske
              inte borde vara. Det är det som jag vänder mig mot er tolkning
              i interpellationssvaren kopplad till den politik som ni faktiskt
              för när det gäller budgetarbetet i utskotten här i riksdagen.
              Vi kan tydligt se att de förslag som ni lägger fram påverkar vår
              välfärdspolitik som vi sedan har att hantera i socialutskottet.
              Det är det som gör mig så oerhört bekymrad.
            </seg>
          </u>
          <note type="speaker" n="db0c6e50">
            Anf. 55 EVA OLOFSSON (v):
          </note>
          <u who="eva_olofsson_b34e2b" xml:id="i-b93e68e1b440aac3-0" n="9af8804c">
            <seg n="ba267d7f">
              Herr talman! Jag vill börja med att yrka bifall till Vänsterpartiets
              reservation 11 som handlar om ett långsiktigt stöd till kvinnojourerna.
            </seg>
            <seg n="4e211a32">
              Statsrådet Maria Larsson sade att man fortsätter med stödet och
              att man höjer det något. Hon plockade också fram stödet till att
              få män som slår att sluta slå. Däri fanns en liten underton av
              att kvinnojourerna nu kanske fått sitt. Jag hoppas att statsrådet
              inte menade det.
            </seg>
            <seg n="ee9a6900">
              Vad vi vill lyfta fram är att många kvinno- och tjejjourer slåss
              mot att de år från år inte vet om de får fortsatt stöd för sin
              verksamhet. Det måste finnas ett långsiktigt stöd. Vi tycker att
              staten på nationell nivå ska garantera detta.
            </seg>
            <seg n="04488a66">
              Socialstyrelsen har kommit med sin rapport om vad allt detta
              lidande kostar. Det handlar om runt 3 miljarder i direkta kostnader
              sjukvård, rättsväsende, socialtjänst och kvinnojourer. Till detta
              kommer indirekta kostnader. Det gäller då att människor inte kan
              jobba etcetera. Det gäller också transfereringar, att man får
              sjukpeng till exempel. Det sägs också här att man i England, räknat
              på den smärta och det lidande som drabbar både kvinnor och barn
              och på vad det skulle kosta med psykiatri och annat, räknat ut
              att kostnaden är tio gånger så stor, 30 miljarder kronor. Då är
              de 120 miljonerna inte så mycket.
            </seg>
            <seg n="0e794f67">
              Vi måste ha ett långsiktigt stöd till kvinnojourerna. Tyvärr
              finns det många kvinnor som inte har fått det stöd de vill ha.
              I Vänsterpartiet har vi lagt fram skarpa förslag. Vi har förslag
              inom socialpolitiken och inom justitieutskottets område. Jag hoppas
              att man lyssnar. Det ska ju så småningom komma en handlingsplan.
              Vi vet väldigt lite vad alliansen vill med sin politik när det
              gäller våld mot kvinnor.
            </seg>
            <seg n="26f2850d">
              Jag vill bara säga att det är bra att män som misshandlat någon
              får hjälp med att komma ifrån det beteendet. Men vi vet ju inte
              i förväg vem den person är som kommer att slå ihjäl sin före detta
              sambo eller sin fru. Om vi visste det skulle det naturligtvis
              ha stoppats. Inte förrän kvinnan själv går till polisen och anmäler
              vet vi vilka män det är fråga om. Att få män att sluta slå kräver
              någonting helt annat än de 4 miljonerna. Det kräver att vi faktiskt
              vänder på hela den könsmaktsstruktur vi har. Det kräver ett jämställdhetsarbete
              överallt, från förskolan och framåt, och det kräver insatser i
              hela samhället.
            </seg>
            <seg n="637e1575">
              Vi i Vänsterpartiet vill höja kunskapen och kompetensen i de
              här frågorna. Därför har vi lagt pengar på justitieområdet. Vi
              lägger rejält med pengar där. Det kan ju inte vara så att den
              socialsekreterare man får blir avgörande för om man får det stöd
              som man har rätt till. Så är det tyvärr alldeles för ofta i dag.
            </seg>
            <seg n="c9959ce0">
              Det finns också grupper av kvinnor som alldeles för mycket ramlar
              utanför. Mobilisering mot narkotika lyfter fram kvinnor med missbruk.
              Där kan man tyvärr se att en missbrukande kvinna får skylla sig
              själv om hon blir misshandlad och utsatt för övergrepp. Nej, så
              kan det inte vara. Den kvinnan är brottsoffer likaväl som alla
              andra misshandlade kvinnor.
            </seg>
            <seg n="6385b96c">
              Det finns också andra grupper som är väldigt utsatta. Det kan
              vara kvinnor som har en psykisk sjukdom och som har problem och
              intellektuella funktionshinder. Vi lägger alltså pengar till kompetensutveckling
              av personal inom funktionshinderområdet, missbruksområdet och
              socialtjänstens område. Vi behöver också göra kvinnojourerna tillgängliga.
              Handikappombudsmannen har varit ute och tittat på det här. Sitter
              man i rullstol har man inte mycket att välja på om man råkar ut
              för hot och misshandel.
            </seg>
            <seg n="22c41997">
              Också hemlösheten är något som vi har satsat på och som det också
              satsades på under förra mandatperioden. Jag är rädd att alliansen
              får plocka fram mer pengar på grund av den bostadspolitik man
              nu för. När allmännyttan försvinner genom att bostäder säljs ut
              och blir bostadsrätter och när förändringar i bostadspolitiken
              leder till att man nu avbryter en lång rad bygganden av hyresrätter
              kommer nog hemlösheten att öka i stället för att minska.
            </seg>
            <seg n="cb81dfef">
              Från ett barnperspektiv tycker vi i Vänsterpartiet att det är
              självklart att de barn som lever i de familjer som är fattigast
              alltså de socialt mest utsatta barnen ska få en del i form av
              höjt barnbidrag eller bidragsförskott. Jag skulle vilja veta vilket
              barnperspektiv alliansen har i det fallet. Gäller inte barnkonventionen
              de barnen?
            </seg>
            <seg n="c325a1a1">
              När det gäller äldreomsorgen kan jag hålla med om väldigt mycket
              av det som Barbro Westerholm sade. Men jag håller inte med om
              att jag var rädd förut och är mindre rädd nu. Personligen behöver
              jag kanske inte vara rädd. Men många människor har anledning att
              fundera på hur det kommer att se ut för dem när klyftorna riskerar
              att öka i alliansens Sverige, när man kommer att ha mindre resurser
              att röra sig med.
            </seg>
            <seg n="5479d587">
              Lite grann lät det som att detta med att bygga flera servicehus
              och att satsa pengar på äldreomsorgen var någonting nytt. Men
              det fanns faktiskt en nationell utvecklingsplan framtagen av Vänsterpartiet,
              Socialdemokraterna och Miljöpartiet. I stort sett allt som Maria
              Larsson räknade upp fanns med där. 600 miljoner gick just till
              de mest sjuka och de demenssjuka, till flera läkare och till läkemedelsgenomgångar.
              Det där fick jag ut före regeringsskiftet när jag var kommunalråd
              i Göteborgs kommun. I den planen fanns det också satsningar på
              byggandet av flera äldrebostäder och på byggandet av alternativ
              jag tänker på detta med investeringsstöd. Boendedelegationen tillsattes.
              Anita Gradin blev ordförande. Nu har man bytt till Barbro Westerholm.
              Jag tror att Barbro kommer att göra ett jättebra jobb som ordförande
              i delegationen.
            </seg>
            <seg n="e9a42fd8">
              Jag vill sluta med att säga att den stora skillnaden när det
              gäller äldreomsorgen är detta med en större marknadsanpassning
              genom den så kallade fritt-val-reformen men också en mycket otydligare
              satsning på personal. Äldreomsorgen ska bli attraktiv. Då behövs
              det heltider, fasta jobb, bra löner och kompetensutveckling. Där
              finns det mycket att framöver fundera på när det gäller alliansens
              politik, eller brist på politik.
            </seg>
          </u>
          <note type="speaker" n="bdaff96c">
            Anf. 56 BARBRO WESTERHOLM (fp) replik:
          </note>
          <u who="barbro_westerholm_364eaf" xml:id="i-d57df98cfb0f08c7-1" n="f2fda4d2">
            <seg n="e42fd9d0">
              Herr talman! När jag för utländska besökare ska beskriva svensk
              hälso- och sjukvård och äldrepolitik utifrån olika partiers perspektiv
              frågar de: Ja, men hur skiljer ni er åt egentligen? På en rad
              punkter skiljer vi oss inte åt, till exempel när det gäller detta
              med att vi vill ha en bra äldreomsorg. Eva Olofsson vittnade alldeles
              nyss om det. Ingen av oss vill vara ond i det sammanhanget.
            </seg>
            <seg n="f5308783">
              Det som skiljer oss åt är hur vi vill finansiera, organisera
              och komma i mål alltså hur vi vill uppnå målen. Eva Olofsson,
              i mitt anförande tog jag upp två av flera saker jag hann inte
              ta upp alla.
            </seg>
            <seg n="7cb85987">
              Dels gäller det avvecklingen av de särskilda boendena. Det där
              har gått rakt över hela landet även om man haft ambitionen att
              det inte skulle bli så.
            </seg>
            <seg n="35f2a936">
              Dels gäller det den omfattande arbetslösheten och att komma åt
              denna. Det är ju grunden för att trygga välfärden här framöver.
              Eva Olofsson, där har den förra regeringen inte varit särskilt
              framgångsrik. Har du några synpunkter på det?
            </seg>
          </u>
          <note type="speaker" n="a4b9d8cf">
            Anf. 57 EVA OLOFSSON (v) replik:
          </note>
          <u who="eva_olofsson_b34e2b" xml:id="i-b93e68e1b440aac3-1" n="9af8804c">
            <seg n="4eb32bf3">
              Herr talman! När det gäller arbetslösheten tycker jag att alliansens
              politik alldeles för mycket, som tidigare sagts här, handlar om
              att försämra för arbetslösa och för människor som har förtidspension
              och långt mindre om att skapa nya jobb.
            </seg>
            <seg n="45c25603">
              Vi i Vänsterpartiet har lagt fram förslag som handlar om att
              skapa jobb där de bäst behövs inom välfärdsområdet inom äldreomsorgen
              och inom sjukvård, skola och förskola och om att utveckla miljöjobb
              och jobb på små företag. Det handlar också om att de människor
              som har sämst ekonomi kan, när de får det bättre, efterfråga saker
              i vardagen. Också det skapar en utveckling av jobben och ökar
              antalet jobb.
            </seg>
            <seg n="7042c6eb">
              När det gäller avvecklingen av de särskilda boendena tror jag
              att alla partier blivit varse att det på väldigt kort tid har
              gått för långt. Alla partier som jag diskuterat med har sagt att
              vi måste säga stopp, att vi måste ändra på detta och bygga flera
              särskilda boenden igen enligt den nationella utvecklingsplanen
              skulle vi göra det. Jag tror att detta är jätteviktigt.
            </seg>
            <seg n="17a2369d">
              Vi har också varit inne på det förebyggande arbetet för att minska
              fallolyckor. S, v och mp öppnade förra mandatperioden för servicetjänster
              i kommunen. I Göteborg till exempel har vi nu gratis fixartjänster
              för alla över 67 år. Det ska kombineras med information om hur
              man kan göra hemma för att inte ramla och om vad man kan få hjälp
              med av andra.
            </seg>
            <seg n="65531843">
              I Helsingforss stads budget såg jag summan 2,5 miljoner. Jag
              har fått en uppgift. Jag vet inte om den är korrekt. Ni i alliansen
              får väl i så fall säga att jag har fel.
            </seg>
            <seg n="63172b8c">
              Jag har en uppgift om att det i Helsingforss stad kommer att
              kosta 185 kr i timmen att använda fixartjänster. Kommer då de
              äldre kvinnor med låga pensioner som behöver tjänsterna att kunna
              använda dem över huvud taget?
            </seg>
          </u>
          <note type="speaker" n="ed9b696a">
            Anf. 58 BARBRO WESTERHOLM (fp) replik:
          </note>
          <u who="barbro_westerholm_364eaf" xml:id="i-d57df98cfb0f08c7-2" n="f2fda4d2">
            <seg n="cbbc1bde">
              Herr talman! Att ha ett arbete är en väldigt viktig faktor i
              folkhälsoarbetet för att människor ska mål väl. Alliansen har
              gått till val på och fått väljarnas stöd för att vi ska få så
              många människor som möjligt i arbete.
            </seg>
            <seg n="29210dc0">
              På tisdag kommer vi att ha en debatt här i kammaren inom socialförsäkringsutskottet.
              Det är väldigt många saker som måste göras. Vi har ett snårigt
              trygghetssystem i Sverige. Det är lappat och lagat. Det finns
              klara orättvisor i det också. Det tränger ut människor från arbete
              i alldeles för många fall snarare än att innefatta dem.
            </seg>
            <seg n="be68471d">
              Vi har börjat vidta åtgärder. Somliga har vi redan nu kommit
              med förslag på. De ska ses som en del i en helhet. Övriga delar
              i denna helhet kommer under den här mandatperioden. Det är min
              övertygelse att vi efter de här fyra åren kommer att se att väldigt
              många flera människor mår väldigt mycket bättre därför att de
              har en plats på arbetsmarknaden.
            </seg>
          </u>
          <note type="speaker" n="bfbc552c">
            Anf. 59 EVA OLOFSSON (v) replik:
          </note>
          <u who="eva_olofsson_b34e2b" xml:id="i-b93e68e1b440aac3-2" n="9af8804c">
            <seg n="05aa4054">
              Herr talman! Rätten till arbete var Vänsterpartiets viktigaste
              valfråga. Det är där vi har lagt mest pengar i vår budget för
              att skapa jobb åt människor. Det ska vara riktiga jobb med riktig
              lön och kollektivavtal. Vi har inte gjort det genom att försämra
              för arbetslösa och förtidspensionärer.
            </seg>
            <seg n="1627a96d">
              När det gäller folkhälsan tror jag att Barbro Westerholm mycket
              väl vet vad ekonomisk stress ställer till med. Jag hoppas att
              Barbro, liksom jag, har vänner som faktiskt måste fundera. De
              kan inte köpa spårvagnskortet. De kan inte hänga med ut när vi
              går ut och tar en öl för de har inte råd. Det är jobbigt att alltid
              bli bjuden och aldrig kunna bjuda igen.
            </seg>
            <seg n="af68d721">
              Det här gäller många av dem som är förtidspensionärer. De ska
              nu dessutom tjäna in till en jättedålig pension. Hur känns det
              när man har barn och sedan flera år lever på försörjningsstöd
              och ser att grannarna och skolkamraterna får höjt barnbidrag?
              Höjningen av barnbidraget försvinner eftersom det räknas bort
              från försörjningsstödet. Jag kan därför inte ge det där lilla
              extra till mitt barn som jag så gärna vill.
            </seg>
            <seg n="d02821b4">
              Arbete ska vi ha. Det är jätteviktigt. Det är en mänsklig rättighet.
              Men vi ska inte utsätta människor för att bli pressade att leva
              under ekonomisk stress. Vi ska ha trygghetssystem samtidigt. Då
              tycker jag att det blir bäst.
            </seg>
          </u>
          <note type="speaker" n="748fb19b">
            Anf. 60 CHATRINE PÅLSSON AHLGREN (kd) replik:
          </note>
          <u who="chatrine_palsson_167827" xml:id="i-d75da0896038a6fe-1" n="fef2249b">
            <seg n="4b629a4e">
              Herr talman! Jag begärde replik efter det att Eva Olofsson sade
              att alla de förslag som alliansen har lagt fram när det gäller
              särskilt boende, ökad läkarmedverkan, demenssjukvård och så vidare
              hade den förra socialdemokratiska regeringen med stöd av Vänsterpartiet
              och Miljöpartiet redan lagt.
            </seg>
            <seg n="5b4aa700">
              Det är riktigt att vi har vant oss vid att det kommer en handlingsplan
              i princip inför varje val. Problemet har varit att man inte har
              arbetat vidare och lagt fram propositioner med förslag. Man har
              inte haft muskler och man har inte haft pengar att avsätta för
              detta. Det har också Socialstyrelsen påpekat vid varje årlig översyn.
              De har påpekat de här bristerna gång på gång. Ändå har det inte
              hänt någonting.
            </seg>
            <seg n="29d13276">
              Jag kan förstå att Eva Olofsson kan känna sig frustrerad om hon
              har suttit i riksdagen och varit stödjare av regeringen i tolv
              år och det inte har hänt något. Sanningen är att de förslag som
              bland annat Kristdemokraterna hade i sina motioner nu har lagts
              fram som propositioner. Det gäller flera av de andra borgerliga
              partierna också. Alliansregeringen har visat muskler och snabbt
              lagt fram förslag.
            </seg>
            <seg n="63f4d9ba">
              Det som är viktigt för våra äldre är väl att det inte bara blir
              ord utan också handling.
            </seg>
          </u>
          <note type="speaker" n="21ffd319">
            Anf. 61 EVA OLOFSSON (v) replik:
          </note>
          <u who="eva_olofsson_b34e2b" xml:id="i-b93e68e1b440aac3-3" n="9af8804c">
            <seg n="e95a28c0">
              Herr talman! Självklart ska det vara handling. Det som gör mig
              lite sorgsen är att inte den nationella utvecklingsplanen kom
              ett år tidigare. Då hade vi hunnit komma längre med den. Det hann
              ändå hända en hel del.
            </seg>
            <seg n="e11021d2">
              Kompetenspengarna som kom med 1 miljard var jätteviktiga för
              äldreomsorgen. Jag har sett vad de betydde för Göteborg som fick
              ungefär 60 miljoner till kompetensutveckling.
            </seg>
            <seg n="f7997de8">
              Nu ser jag en oro hos många kommuner när man tar bort utbildningsvikariaten.
              I äldreomsorgen behöver någon annan komma in när personalen går
              på utbildning.
            </seg>
            <seg n="2a9bee09">
              Nu har alliansen sett det som en arbetsmarknadspolitisk åtgärd
              som man ska klippa till och ta bort så fort som möjligt i linje
              med den politik man för. Det drabbar möjligheten att höja kvaliteten
              i äldreomsorgen. Det ställer till rätt mycket i kommunerna, så
              mycket att Sveriges Kommuner och Landsting har skrivit ett brev
              till berörda ministrar.
            </seg>
            <seg n="f036f704">
              De 600 miljonerna som kom i vårpropositionen skulle gå till de
              mest sjuka, demenssjuka och till läkemedelsmedverkan. Det blir
              inte så mycket väldigt mycket på varje.
            </seg>
            <seg n="5ea11729">
              Det började sätta i gång och jag är säker på att vi hade fortsatt
              att jobba med den målsättning som fanns. Det kom förslag som att
              man öppnade för fixartjänster. Det blev en proposition. Det blev
              ett förslag som gick igenom.
            </seg>
            <seg n="1e01bd6e">
              Det hände faktiskt en del. Vi skulle ha fortsatt att jobba med
              den politiken. Jag kan se att ni bygger vidare på en väldigt stor
              del av detta, men där finns väldigt lite på det personalpolitiska
              området. Hur ska man fixa heltiden när det inte blir en sådan
              lagstiftning? Tillfälliga anställningar har man ingenting emot.
              Lönerna ska lösa sig av sig självt om det blir privatiseringar.
              Det har inte löst sig i den privata delen när det gäller handel,
              restaurang och andra serviceområden, så varför skulle det göra
              det med privat äldreomsorg?
            </seg>
          </u>
          <note type="speaker" n="049cab00">
            Anf. 62 CHATRINE PÅLSSON AHLGREN (kd) replik:
          </note>
          <u who="chatrine_palsson_167827" xml:id="i-d75da0896038a6fe-2" n="fef2249b">
            <seg n="cb5fb930">
              Herr talman! Eva Olofsson rör sig över många områden. Jag ska
              kommentera några av dem så långt tiden räcker.
            </seg>
            <seg n="a0b7096c">
              Svenska folket var ju inte nöjt med den socialdemokratiska regeringen,
              stödd av Vänstern och Miljöpartiet. Därför valde man en annan
              regering. Vi hade klart gått ut med vårt valdokument och sagt
              vad vi ville. Majoriteten av svenska folket valde det.
            </seg>
            <seg n="8c123df8">
              Maria Larsson har alldeles nyss sagt att Kompetensstegen ska
              fortsätta nästa år. Vikariatet är ju en annan fråga. Det är något
              som Ams sköter. Jag hoppas och förutsätter att kommunerna ställer
              upp. Det kommer sedan nya besked från regeringen om hur man avser
              att sköta detta.
            </seg>
            <seg n="17f15ba9">
              Värdighetsgarantin som den här regeringen har aviserat är en
              fråga som vi kristdemokrater har drivit under många år, men fått
              nej av bland annat Vänsterpartiet, vilket är obegripligt för mig.
              Värdighetsgarantin behövs bevisligen ute i landet. Det ska vara
              en hjälp till kommunerna så att man kan öka tryggheten för alla
              i äldreomsorgen så att man vet vad som är den lägsta nivån och
              vad man garanterar.
            </seg>
            <seg n="47e0dbaa">
              En sådan sak som att få vara ute borde vara en mänsklig rättighet.
              Förra veckan ringde en man vars mor hade avlidit. Han berättade
              att hon inte hade varit ute på ett och ett halvt år. Han tyckte
              att det var fullständigt oacceptabelt.
            </seg>
            <seg n="1ecc1f65">
              Det handlar ju om att man visar hur man vill åtgärda de brister
              som finns.
            </seg>
          </u>
          <note type="speaker" n="30540f83">
            Anf. 63 EVA OLOFSSON (v) replik:
          </note>
          <u who="eva_olofsson_b34e2b" xml:id="i-b93e68e1b440aac3-4" n="9af8804c">
            <seg n="756aae7a">
              Herr talman! Jag tycker att vi visade det i den nationella utvecklingsplanen
              som också var kopplad till en inriktning och till pengar och en
              satsning på personalen. Vad blir äldreomsorgen utan personalen?
            </seg>
            <seg n="16ba3a14">
              Jag är orolig för hur man ska kunna göra äldreomsorgen till en
              attraktiv arbetsplats. Tror man att lönerna där ska förändras
              utan politiskt medvetna beslut? Tror man att det ska bli heltider
              i äldreomsorgen utan politiska beslut? Tror man att de tillfälliga
              anställningarna ska minska utan politiska beslut? Det tror inte
              jag. Det skulle bli flera händer i vården och äldreomsorgen om
              man får flera utförare, sade Cecilia Widegren förut. Då dök en
              tanke upp i mitt huvud.
            </seg>
            <seg n="53c9a925">
              Socialstyrelsens utvärderingar av alternativa utförare har visat
              att de inte är effektivare och att man inte tjänar mer pengar
              på det. Det finns bättre och sämre, precis som inom det kommunala.
              Jag vet inte om det blir flera händer. Det är nog flera deltidstjänster
              och fler tillfälliga jobb det handlar om. Det blir ju inte flera
              äldretjänster genom att man skaffar flera utförare.
            </seg>
            <seg n="29d7ee52">
              Vi har varit kritiska till värdighetsgarantin, inte för att vi
              inte vill höja kvaliteten i äldreomsorgen. Det vill vi. En satsning
              på mer personal, på kompetensutveckling och på att utveckla kvalitet
              och uppföljning är en del i detta. Men vi har varit lite rädda
              för att vi ska få en norm som gör att man inte ser vad individen
              behöver utan blir alltför uppbunden av garantierna. Vi har också
              varit rädda för att de ska bli ett tak i stället för ett golv.
              Kerstin Wigzell har tillsatts för att ta fram en värdegrund som
              ska gälla för äldreomsorgen. Den skulle sedan kunna diskuteras
              och föras ned till lokala mål. Det finns också olika förslag om
              att stärka kvaliteten i den nationella utvecklingsplanen.
            </seg>
          </u>
          <note type="speaker" n="eef0a80b">
            Anf. 64 JAN LINDHOLM (mp):
          </note>
          <u who="jan_lindholm_ff5f4c" xml:id="i-82d494ced8df1c73-0" n="e9c65927">
            <seg n="1dbe6c23">
              Herr talman! Maktkartellen har nu lagt fram sin första budget,
              och avsaknaden av eftertanke och analys är slående.
            </seg>
            <seg n="b82fee9d">
              Man gick till val på att lova väljarna sänkta skatter och flera
              jobb. Vem skulle säga nej till det? Det är ju en glasklar grön
              miljöpartistisk politik om man med sänkta skatter avser en politik
              för att samhällets kostnader ska minskas och att man inte lämnar
              över till den enskilde att själv klara gemensamma frågor. Genom
              att exempelvis förebygga ohälsa minskar man behovet av vård och
              skapar därmed ett utrymme för en verklig skattesänkning. Det är
              en grön politik för sänkta skatter. Då kombinerar man nämligen
              sänkt skatt med ökad välfärd. Det är det som vi kallar för grön
              skatteväxling.
            </seg>
            <seg n="c2d46b57">
              Lika självklart grönt är löftet om flera jobb om man skapar dem
              genom arbetstidsförkortning, så att flera kan vara med och göra
              det som behövs. Då kombinerar man flera jobb med ökad välfärd.
              Men om syftet däremot är att pressa folk ännu hårdare, så att
              flera blir sjuka, så att det uppstår nya behov av flera i vården,
              då är det inte en grön form av flera jobb. Det är snarare en politik
              för mer jobb men utan välfärd.
            </seg>
            <seg n="e41f57e7">
              Maktkartellens budgetförslag handlar enbart om prestige och principer,
              inte om analys, verklighet och eftertanke. Så regerar despoter,
              inte demokrater.
            </seg>
            <seg n="cb20ec87">
              I regeringsförklaringen slår maktkartellen vidare fast att kunskap
              är viktigt för utveckling och för vår framtida arbetsmarknad.
              Där är vi helt överens. Kunskap är viktigt. Men varför då slå
              så hårt mot just kunskap i denna budget? Varför lägger maktkartellen
              ned så många vitala kunskapscentrum, exempelvis Arbetslivsinstitutet
              med världsunik forskning?
            </seg>
            <seg n="9dbfe1a6">
              Att regeringen till och med vägrar att ta till vara över 30 års
              systematisk kunskapsinsamling och erfarenhet på området biverkningar
              av läkemedel och beroende är fullständigt obegripligt. Det är
              ju ett problem som faktiskt växer i dag. Jag syftar naturligtvis
              på att man drar undan mattan för Kilen.
            </seg>
            <seg n="130ec33d">
              Redan 1975 startade verksamheten med stöd från Socialstyrelsen,
              då under namnet Läkemedelsgruppen. Det handlade i första hand
              om läkemedel som barbiturater, bensodiazepiner, smärtstillande
              och antidepressiva som var problemgruppen då. Patienterna rapporterade
              in stora problem med dessa läkemedel utan att motsvarande rapporter
              fanns från läkarkåren.
            </seg>
            <seg n="aa7bd861">
              När vi i dag tittar i backspegeln kan vi konstatera att möjligheten
              för patienten att rapportera till en från myndigheterna helt fristående
              organisation snabbt gav nya kunskaper som det tagit mer än ett
              årtionde för Läkemedelsverket att över huvud taget bli medveten
              om via sina rapporteringskanaler. I dag är vi helt överens om
              att detta är preparat som ska förskrivas med mycket stor försiktighet.
              Hur mycket lidande hade det blivit och hur mycket längre hade
              det dröjt att komma fram till insikten om inte denna kanal hade
              funnits?
            </seg>
            <seg n="0726ee53">
              När SSRI-läkemedlen introducerades 1992 upprepade sig hela historien.
              Patienterna rapporterade in ett stort spektrum av biverkningar
              utan att läkarkåren tycktes reagera. Så småningom vaknade läkarna
              och Läkemedelsverket fick sin kunskap från sin kanal. Nu befinner
              vi oss mitt i den uppvaknandeprocess som ny kunskap alltid innebär.
              Vi får en mängd information om lidande, självdestruktivt beteende
              med mera kopplad till dessa preparat. Jag undrar: Varför vågar
              inte maktkartellen erkänna att den kunskapen till stor del är
              konsumenternas egen förtjänst? Varför hukar maktkartellen för
              läkemedelslobbyn?
            </seg>
            <seg n="71eee5f6">
              Det är inte enbart på det här området som det ser ut på det sättet.
              Med åren har samma bild vuxit fram vad gäller blodfettssänkande
              och blodtryckssänkande läkemedel liksom antibiotika, smärtstillande
              och syrahämmande läkemedel. Läkarkårens rapportering bekräftar
              patienternas rapporter, men tyvärr åratal efteråt. Hur mycket
              snabbare hade inte utvecklingen på läkemedelsområdet kunnat gå
              om Kilens kunskaper hade tagits på allvar? Hur mycket lidande
              skulle inte ha kunnat undvikas? Hur mycket bättre skulle inte
              vården ha kunnat bli?
            </seg>
            <seg n="896b341c">
              All denna kunskap är alltså maktkartellen beredd att slänga i
              sjön av principskäl, inte för att man har gjort någon analys eller
              för att man har satt sig in i frågan, utan det är en princip för
              maktkartellen att privata initiativ ska dödas. För mig är det
              helt obegripligt.
            </seg>
            <seg n="4158b93a">
              Kilen har under flera år fått stöd från Helsingforss läns landsting
              och de senaste åren direkt från regeringen. Den kunskap som man
              har lyckats få fram genom sitt unika system för omhändertagande
              av patientrapporter om läkemedelsbiverkningar har även uppmärksammats
              utomlands. Det har inneburit att man har fått stöd från EU och
              från Världshälsoorganisationen.
            </seg>
            <seg n="7e6419f7">
              Kilen har bidragit till att sätta Sverige på kartan när det gäller
              kunskaper om biverkningar av läkemedel. Man har gett ut ett stort
              antal publikationer och böcker som faktiskt har blivit biblar
              i branschen. Under 1990-talet arrangerade man fyra nordiska konferenser
              på temat läkemedelsberoende, med myndigheter och forskare från
              olika håll. År 1996 fick man ett särskilt EU-uppdrag att bygga
              upp en konsumentdatabas för att systematisera kunskaperna från
              patienterna. År 2000 arrangerade Kilen den internationella konferensen
              Consumer reports on medicine, vars slutdokument det fortfarande
              refereras till runtom i världen. År 2001 inbjöds Kilen att medverka
              i WHO:s årliga möte om biverkningar. Där fick man ett särskilt
              WHO-uppdrag att medverka till att stödja patientrapporteringssystem
              i andra länder. År 2002 arrangerade Kilen i samverkan med WHO
              och Uppsala Monitoring Centre två seminarier i världshälsoförsamlingen
              i Genève. Där lyftes patientrapporteringssystemen upp till en
              för WHO prioriterad fråga.
            </seg>
            <seg n="1db4a56f">
              Kilen har även deltagit i att bygga upp konsumentorganisationer
              i flera av de nya fria länderna efter Sovjetunionens fall. Bland
              annat har man gjort det för att skapa demokratiska traditioner
              och stärka värderingar i unga demokratier som saknar kunskap om
              betydelsen av starka, levande folkrörelser för att få en demokrati
              att fungera. Det har resulterat i att man nu har gått vidare med
              stöd från Sida. Under tre år framåt ska man jobba med att utveckla
              konsumentrörelser i tolv av de forna sovjetrepublikerna. Man arrangerar
              tillsammans med WHO och UNC särskilda tiodagars träningskurser
              i biverkansrapportering. Det har resulterat i att man har byggt
              upp ett nätverk där åtta länder, som tidigare låg bakom den så
              kallade järnridån, nu har anslutit sig. Detta är en viktig del
              i att stärka demokratin i dessa länder.
            </seg>
            <seg n="a5d37e7a">
              I Sverige har Kilen genomfört en studie med 4 000 gymnasieelevers
              erfarenheter av läkemedel som finns i en bra rapport. Då ska vi
              komma ihåg att hela Sveriges läkarkår lämnar ynkliga 3 000 rapporter
              per år. Det är alltså mindre än 5 % av läkarkåren som årligen
              lämnar rapporter om läkemedel. Man kan jämföra volymerna på underlagen
              för de synpunkter man har.
            </seg>
            <seg n="dd725938">
              Man har även byggt upp en ungdomsverksamhet som innehåller ett
              nästan globalt nätverk. Man planerar nu med stöd från Socialstyrelsen
              ännu ett sommarläger där ungdomar och intresserade som jobbar
              med dessa frågor träffas. Senast var det 20 nationer som var representerade.
              Man startade då ett nytt globalt nätverk.
            </seg>
            <seg n="486815bc">
              I år satsar till exempel WHO pengar för att tillsammans med Kilen
              bygga upp en motsvarande verksamhet i ett av våra nordiska grannländer.
              Norge är nu på väg att skapa ett eget Kilen.
            </seg>
            <seg n="ca403717">
              Runtom i världen ser man faktiskt med avundsjuka på det fantastiska
              system för rapportering av biverkningar och beroende av läkemedel
              som vi har i Sverige på grund av att vi har Kilen. I andra länder
              arbetar man på att skapa alternativ till läkemedelsindustrins
              och vårdens egna system för att man faktiskt har insett att det
              ger ny kunskap när patienter får möjlighet till en från de här
              strukturerna och myndigheterna fristående organisation dit man
              kan lämna sina synpunkter. Det är skillnad mellan att gå till
              doktorn eller till en myndighet och att kunna göra det i en idéburen
              sektor.
            </seg>
            <seg n="6c6eadca">
              Men Sverige styrs nu av en maktkartell som faktiskt är rädd för
              ny kunskap, som inte verkar vilja veta av den. När andra länder
              bygger upp, då river vi ned. Att rycka undan mattan för en verksamhet
              som faktiskt har fått ett stort internationellt erkännande, vilket
              Kilen har fått, tycker jag är märkligt, inte minst när det har
              så starkt stöd från WHO. Det konstiga är att man inte heller redovisar
              några motiv till att all den här kunskapen ska skrotas.
            </seg>
            <seg n="03652950">
              Det finns i betänkandet redovisat ett flertal motioner från olika
              partier som kräver att den kunskap som Kilen arbetat upp inte
              ska kastas i sjön så ogenomtänkt som kartellen nu har för avsikt
              att göra. En regering som vill regera tycker jag inte ska slå
              vilt omkring sig, inte ens om det är av princip. Jag tycker att
              man borde ha tagit in information. Man borde åtminstone ha konstaterat
              att det finns långsiktiga internationella åtaganden och en internationellt
              högt värderad kunskap som rimligen borde ha förvaltats på något
              sätt. Hur det sedan ska ske kan man naturligtvis ha olika uppfattningar
              om, men det rimliga borde ha varit att de åtminstone kontaktat
              verksamheten för att möjliggöra en mer organiserad avveckling
              där kunskapen på något sätt kunnat tas till vara.
            </seg>
            <seg n="7bcd1001">
              Miljöpartiet har ju en reservation på den här punkten, och jag
              tycker att det är en bra reservation, men här tänker jag frångå
              de naturliga, vanliga, reglerna i riksdagen. Jag yrkar inte bifall
              till Miljöpartiets reservation eftersom jag hoppas att det ska
              finnas några personer i kartellens underlag här i riksdagen som
              har samvete nog att stödja den reservation som har störst möjligheter
              att få stöd i riksdagen. Därför yrkar jag bifall till reservation
              3, som är Socialdemokraternas och Vänsterpartiets reservation,
              för det här är, som jag ser det, ett misstag som har begåtts,
              och det är synd att man inte kan svälja stoltheten och reparera
              det. Jag hoppas att det finns ledamöter som kan ta det steget
              för att vi inte ska förlora vårt internationella anseende på det
              här området.
            </seg>
            <seg n="27f02edb">
              Sedan är det ju så, som några av er säkert känner till, att jag
              har för vana att, om det skulle uppstå ökade kostnader för samhället,
              för staten, vilket det i det här fallet kan göra, alltid ha ett
              finansieringsförslag. Jag har ett stadigt finansieringsförslag
              som jag kommer tillbaka till. Det är att jag ständigt påpekar
              att den största flaskhals vi har i Sverige när det gäller att
              få en bra utveckling i vårt näringsliv är avsaknaden av ett dubbelspår
              mellan Falun och Borlänge. Jag tycker att det är ett av riksdagens
              viktigaste krav att se till att Banverket omedelbart börjar bygga
              detta så att näringslivet i den norra halvan av vårt land faktiskt
              kan komma ut från Göteborg med sina produkter.
            </seg>
            <seg n="5147476b">
              Det tycker jag är viktigt. Jag skulle också vilja kommentera
              något av det som har sagts här i dag. Jag tycker att det är rätt
              fascinerande att höra representanter för de borgerliga partierna
              här prata väldigt mycket om fria val samtidigt som man drar undan
              möjligheterna för utbildning så att de här människorna med olika
              nationell bakgrund inte har möjlighet att skapa de alternativ
              som de säger att man ska kunna välja. Vad är ett fritt val värt
              om det inte finns några alternativ att välja mellan?
            </seg>
            <seg n="db89b07f">
              Det är så påtagligt just i fallet Kilen. Vad säger ni från allianspartierna
              till de 30 000 människor som faktiskt har gjort ett fritt val?
              Det är faktiskt ingen marginell verksamhet, och det är människor
              som år efter år, det kan vara tio år, har stångat pannan blodig
              mot sjukvården, mot myndigheter. Vad säger ni till de människorna,
              som faktiskt har gjort precis det som ni pratar er så varma för;
              att det ska finnas alternativ till det institutionaliserade, alternativ
              till det samhälleliga, för dem som inte hittar rätt väg där och
              vill göra andra val?
            </seg>
            <seg n="86a81778">
              Jag har så svårt att förstå detta när det gäller en sådan här
              verksamhet, som faktiskt just har visat allt det som ni pratar
              för, att det finns ett behov. Man har under många år lyckats visa
              att man har en målgrupp som inte klarar sina behov, en väg för
              att lösa sina biverkningsproblem och sitt beroende av läkemedel.
              Hur kan ni lägga ned det? Jag skulle väldigt gärna vilja höra
              någon svara på det. Det var ju en interpellationsdebatt tidigare
              i höst där socialministern, som ju tyvärr inte har deltagit i
              mer än en bråkdel av debatten här, inte hade några svar att ge.
              Han pratade bara om att regeringen via stöd, som ju inte är några
              nya pengar, till Läkemedelsverket skulle syssla med informationsverksamhet.
              Men det är ju inte det som är kärnan. Kärnan är: Vart kan konsumenten,
              vart kan den som har råkat illa ut, vända sig? Information går
              ju alltid att få tag på men vart vänder man sig med sin information?
              Var stoppar man in den?
            </seg>
            <seg n="bc07696a">
              Vi fick inget svar på det då. Vi fick inget svar på det i dag.
              Det är sorgligt för alla de människor som berörs.
            </seg>
          </u>
          <note n="8039ed0f">
            I detta anförande instämde Gunvor G Ericson (mp).
          </note>
          <note type="speaker" n="339bd8bd">
            Anf. 65 BARBRO WESTERHOLM (fp) replik:
          </note>
          <u who="barbro_westerholm_364eaf" xml:id="i-d57df98cfb0f08c7-3" n="f2fda4d2">
            <seg n="57ab0eee">
              Herr talman! Min replik gäller rapporteringen av läkemedelsbiverkningar.
              Den började 1965, och då var det läkarkåren som uppmanades att
              rapportera. Sedan har det varit begränsat till läkarkåren. För
              att kunna bedöma om det är läkemedlet som har förorsakat ohälsoproblemet
              behöver man nämligen tillgång till journal. Man kan också behöva
              utföra läkemedelsepidemiologiska studier för att inte hamna fel
              i sina slutsatser.
            </seg>
            <seg n="ec0e45f1">
              Jag har ett exempel. Det kom en misstanke om att en medicinsk
              tvål, hexaklorofen, gav allvarliga fosterskador. Vi gjorde en
              jättestor undersökning av all hälso- och sjukvårdspersonal som
              hade exponerats för den här tvålen med hjärtat i halsgropen. Vi
              fann att vi kunde frikänna hexaklorofen, men det var första gången
              vi fann att rökning var farligt under graviditet. Det var en väldigt
              viktig iakttagelse. En organisation som Kilen kan inte göra hela
              den serie av undersökningar som behövs för att utröna vad som
              ligger bakom ett hälsoproblem.
            </seg>
            <seg n="b771a6f8">
              Det Kilen har gjort, och som har varit viktigt, är att visa att
              man kan få värdefull information från allmänheten. Det har man
              nu tagit vara på från regeringarnas sida, skulle jag vilja säga.
              Man har gjort fältstudier i Uppsala som visar att man kan ha nytta
              av att i ordnade former till myndigheten få sådana här fallrapporter
              också från allmänheten.
            </seg>
          </u>
          <note type="speaker" n="bfad9b5c">
            Anf. 66 JAN LINDHOLM (mp) replik:
          </note>
          <u who="jan_lindholm_ff5f4c" xml:id="i-82d494ced8df1c73-1" n="e9c65927">
            <seg n="d17f7bb6">
              Herr talman! Jag uppfattade inte riktigt någon fråga i den här
              repliken. Jag kan väl säga att jag inte ska ge mig in i några
              konkreta exempel om olika läkemedel där man har rapporterat biverkningsproblem.
              Jag har läst listor där man jämför de rapporteringar som läkarkåren
              lämnar in och dem som patienterna lämnar in. Då kan man bara konstatera
              att i fall efter fall har patienterna varit mycket skickligare
              på att rapportera in det här, och gjort det mycket tidigare. Läkarkåren
              ligger ofta tio år efter patienterna när det gäller att uppmärksamma
              de problem som läkemedlen ger både när det gäller beroende och
              biverkningar.
            </seg>
            <seg n="71a03e9e">
              När Barbro Westerholm säger att man saknar den kompetens som
              behövs för att göra de här bedömningarna kan man bara konstatera
              att det är ju ingen skillnad mellan de bedömningar som görs av
              Kilen och de som görs av läkarkåren. Det är absolut ingen skillnad
              när det gäller resultatet. Det är bara tidsfaktorn som skiljer,
              alltså att patienterna är snabbare att observera det här än läkarna.
            </seg>
          </u>
          <note type="speaker" n="95249396">
            Anf. 67 BARBRO WESTERHOLM (fp) replik:
          </note>
          <u who="barbro_westerholm_364eaf" xml:id="i-d57df98cfb0f08c7-4" n="f2fda4d2">
            <seg n="365b3a78">
              Herr talman! Jag ska inte ge mig in i en lång vetenskaplig diskussion.
              Jag ville med mitt förra inlägg visa på fakta så att det inte
              blir några missförstånd i den här kammaren. Sedan kan vi diskutera
              vid vilken tidpunkt det har styrkts om ett läkemedel medför en
              viss risk eller inte, för det är klart att man här under resans
              gång har uppmärksammat risker som sedan har kunnat styrkas genom
              vetenskapliga undersökningar.
            </seg>
            <seg n="f16f87ee">
              Nu har man funnit att en rapportering genom att använda det system
              som man har utvecklat i Uppsala kommer att ge positiva effekter.
              Då får man också den direkta kopplingen till dem som har den här
              vetenskapliga kompetensen.
            </seg>
            <seg n="51dcad42">
              Jag vill tillägga att det som är viktigt att vi gör i Sverige
              är att vi utvecklar området läkemedelsepidemiologi så att vi har
              vetenskapliga resurser som kan ta sig an sådana här signaler som
              kommer via läkare, annan hälso- och sjukvårdspersonal och via
              patienter så att vi utan dröjsmål kan utreda dem. Jag skulle vilja
              påstå att det är i det skedet som den stora fördröjningen sker,
              att vi inte hittar de här forskningsresurserna.
            </seg>
          </u>
          <note type="speaker" n="65b17c84">
            Anf. 68 JAN LINDHOLM (mp) replik:
          </note>
          <u who="jan_lindholm_ff5f4c" xml:id="i-82d494ced8df1c73-2" n="e9c65927">
            <seg n="28f9fb48">
              Herr talman! Jag skulle vilja tillägga att både den europeiska
              läkemedelsmyndigheten, EMEA, och WHO faktiskt har gjort bedömningen
              att det här systemet tillför väldigt mycket nytt. Det har man
              gjort i många europeiska länder. Man håller på att med stöd från
              Kilen bygga upp liknande verksamheter i flera europeiska länder.
              Man ser att när man öppnar möjligheten för en person i samhället
              att vända sig till en just från myndigheterna fristående kanal
              för rapporter får man in betydligt intressantare information.
              Många människor i vårt samhälle som sitter i den här situationen
              att de har problem med biverkningar från läkemedel har ofta en
              ganska svår relation till samhället. De har ofta gjort en väldigt
              lång resa, och de har gjort många försök att hitta rätt. Det här
              innebär att man ofta har en form av rädsla för att Storebror ser.
              Man vågar inte lämna vilken information som helst till någon som
              representerar det repressiva system som man upplever att samhället
              ändå är.
            </seg>
            <seg n="05881188">
              Jag tror inte att en utbyggnad av Läkemedelsverkets rapporteringssystem
              på något sätt kan motsvara det system som ett från myndigheten
              fristående system kan innebära. Det blir i stort sett bara en
              utbyggnad av systemet med rapporter från läkarkåren där man får
              samma informationsmängd och inte den information man kan få om
              patienterna får möjlighet att rapportera någon annanstans.
            </seg>
            <seg n="7ea10a30">
              Sedan tycker jag att det är tråkigt att det i den här debatten
              sägs så mycket från allianspartiernas sida om att man ska lyssna
              på folk, man ska ge dem alternativ, man ska ge frihet, men när
              det väl kommer till skott klipper man bort det. Det är tråkigt.
            </seg>
          </u>
          <note type="speaker" n="49555a3b">
            Anf. 69 MAGDALENA ANDERSSON (m):
          </note>
          <u who="magdalena_andersson_a0f475" xml:id="i-91f26ed04c67f461-0" n="032bce89">
            <seg n="afee181a">
              Herr talman! Var fjärde patient i svensk primärvård har behandlad
              eller obehandlad ångest och eller depression. Det finns ungefär
              35 000 personer som har schizofreni, 70 000 med manodepressiva
              sjukdomar. Schizofreni räknas till Sveriges tredje dyraste sjukdom
              alla kategorier.
            </seg>
            <seg n="3441083b">
              Riksförsäkringsverket uppskattar att omkring hälften av samhällets
              kostnader för arbetsoförmåga i vuxen ålder härrör från kostnader
              för psykisk ohälsa. Det är inte bara en humanitär insats att satsa
              på åtgärder för psykiskt sjuka. Det är i allra högsta grad också
              en ekonomiskt klok åtgärd.
            </seg>
            <seg n="29027999">
              Trots att vi har världens högsta skatter har vi inte världens
              bästa vård. Det räcker med att säga SOU 2006:100, Psykiatriutredningen
              700 sidor som visar på ett svidande facit och ett stort behov
              av ett stort antal åtgärder.
            </seg>
            <seg n="1b0c8f03">
              Herr talman! Antalet vårdplatser inom psykiatrin har på tio år
              sjunkit från 14 000 till mindre än 5 000. Det är kortade vårdtider,
              och det är alldeles för ofta tidiga utskrivningar med ökande risk
              för återinsjuknande och återintagande som resultat. Det brister
              i samordningen mellan vårdgivare. Det delade huvudmannaskapet
              mellan kommuner och landsting innebär gång på gång att ingen tar
              ansvar. Man vill hellre skjuta över problemen på någon annan.
              Det handlar inte om att hjälpa, det handlar om att slippa betala.
            </seg>
            <seg n="1793a6c9">
              Det här talade vi om inom alliansens partier många gånger före
              valet. Vi pekade på problemen, och vi sade att det var absolut
              nödvändigt att göra någonting åt detta. Det är inte rimligt att
              sköra och sjuka människor har det så illa i vårt land.
            </seg>
            <seg n="f5691024">
              Nu, herr talman, kommer det mer pengar till psykiatrin, 500 miljoner
              kronor nu, 500 miljoner nästa år och 250 miljoner året därpå.
              Det behövs, för det handlar om att stärka den psykiatriska kompetensen,
              och det handlar om våra unga. Den handlingsplan som regeringen
              kommer att presentera under 2007 för att konkretisera åtgärder
              för att förbättra den psykiatriska vården är efterlängtad av många
              och nödvändig.
            </seg>
            <seg n="4c587e8a">
              Herr talman! Skolan, som borde vara det ställe där man växer
              och utvecklas, är inte alltid en trygg och skyddad plats. Den
              är också centrum för mobbning, ensamhet och dåliga kamratrelationer.
              Vi vet att mobbning nästan är det största hälsoproblemet för barn
              och ungdomar i vårt land. Det finns olika uppgifter, men det finns
              sådana som säger att bortåt 100 000 barn är mobbade i dag. Samtidigt
              är det långa köer till barn- och ungdomspsykiatrin, Bup. Bortåt
              ett år är inte ovanligt. Det finns barn som över huvud taget inte
              kommer i fråga ens för ett första besök.
            </seg>
            <seg n="40cbaabc">
              En ny enkät som Folkhälsoinstitutet har redovisat visar att var
              fjärde svensk kvinna i åldern 1629 år har haft självmordstankar
              en eller flera gånger i livet. 7 % av dem har försökt att ta sitt
              liv 7 %! Suicidtanken är också mycket vanlig bland unga män 19
              % enligt den här enkäten, och 5 % har någon gång försökt ta sitt
              liv.
            </seg>
            <seg n="2a894f05">
              Att självskada sig är också ett sjukligt beteende som kräver
              hjälpinsatser. Flickor och pojkar som sticker och skär, rispar
              och bränner sig med cigaretter mår inte bra. Ingen ung flicka
              eller pojke ska behöva sitta på sängkanten och tälja i sina armar
              och ben som det enda sättet att lätta den ångest man känner.
            </seg>
            <seg n="09702db0">
              Herr talman! Inom alliansen menar vi att en fungerande och tillgänglig
              barn- och ungdomspsykiatri är absolut nödvändig. Regeringens mycket
              klara linje är att barn- och ungdomspsykiatrin ska stärkas och
              att tillgängligheten ska bli bättre. Väntetiden ska inte överstiga
              en månad för barn och unga som behöver hjälp. Det här beskedet
              värmer och gläder alla dem som är rädda om våra barn.
            </seg>
            <seg n="a4c4a44f">
              I dag, herr talman, är psykiskt sjuka patienter utlämnade till
              den vård som landstinget erbjuder. En vårdgaranti värd namnet
              som ger en laglig rätt att välja en annan vårdgivare till skillnad
              från dagens system, regeringens planer på att verka för ett fritt
              vårdval och öppna jämförelser i kvalitetsregister är nödvändiga
              inslag i all vård, också i den psykiatriska. Möjligheten till
              flera alternativa vårdgivare också inom psykiatrisk vård är oerhört
              viktig.
            </seg>
            <seg n="ccb6f919">
              Att en person som har en psykiatrisk diagnos inte ska ha möjlighet
              att själv påverka sin vård och sin vårdgivare är för oss moderater
              helt ofattbart. Men så har det varit. Jag vill här i kammaren
              framhålla att psykisk sjukdom inte innebär att man inte har förmåga
              att välja eller ens vilja välja. Tvärtom behövs en mångfald inom
              den psykiatriska vården. Vi behöver släppa loss för entreprenörskap
              också inom det här området. Det behövs människor med visioner
              och idéer, eldsjälar som brinner för något. De ska kunna vara
              med och utveckla en psykiatri som finns för alla, inte bara för
              några.
            </seg>
          </u>
          <note n="ef3ff3a9">
            Herr talman! Jag yrkar bifall till förslaget i betänkandet och
            avslag på övriga yrkanden som har framställts.
          </note>
          <note type="speaker" n="33d86236">
            Anf. 70 LARS-IVAR ERICSON (c):
          </note>
          <u who="jan_ericson_aca06f" xml:id="i-2b35fd7eae027c2e-7" n="2f91eb1c">
            <seg n="2849a66e">
              Herr talman! Jag kan inte vad du kan // du kan inte vad jag kan
              // men Gud har en uppgift som passar för mig // och en annan som
              passar för dig. De orden fanns i Olas favoritsång. Han var med
              i barnverksamheten. Han var rullstolsburen. Jag vet inte hur det
              gick för Ola senare i livet, men jag hoppas att hans kunskaper
              togs till vara. Funktionshinder är nämligen inte en egenskap hos
              individen, utan ett hinder som är relaterat till miljön. Det är
              därför målet Ett tillgängligt samhälle för alla är så viktigt.
            </seg>
            <seg n="87f1d249">
              Vägen till detta mål är inte spikrak, speciellt inte efter de
              senaste åren av försummelser. Här finns mycket att göra. Jag vill
              därför peka på sådant som kan vara ett stöd till ett bättre liv
              för dem som har någon form av funktionshinder.
            </seg>
            <seg n="9a7bdad9">
              Assistans är ett nyckelord i detta sammanhang. Det handlar om
              både mänsklig och teknisk assistans. Det är viktigt att den som
              behöver assistans har tillgång till tekniska hjälpmedel och personliga
              assistenter, assistenter som inte bara finns i hemmiljön utan
              finns med i både arbete och fritid.
            </seg>
            <seg n="5a1186c4">
              Det finns också en annan form av assistans som jag vill lyfta
              fram. Någon har sagt att människans bästa vän är hunden. Centerpartiet
              välkomnar därför den översyn som Socialdepartementet kommer att
              göra. Översynen ska ta fram fakta om assistanshundar. Vår bild
              av hundar som assistans begränsas ofta till ledarhunden som går
              med den synskadade. Nu finns det hundar som även kan hjälpa den
              rörelsehindrade hemma i bostaden öppna dörrar, plocka upp saker
              från golvet, hämta klädesplagg. Ja, möjligheterna är många.
            </seg>
            <seg n="25c85478">
              Herr talman! Att få ha ett arbete, att känna sig behövd och uppskattad
              på en arbetsplats och uppleva gemenskapen där är något som vi
              önskar alla människor. Regeringen kommer att prioritera arbetet
              med att öka arbetsmöjligheterna för personer med funktionshinder
              och göra stora satsningar på att identifiera och undanröja de
              hinder som finns för deltagande i arbetslivet.
            </seg>
            <seg n="ef3c3b53">
              Det är särskilt viktigt att unga funktionshindrade får komma
              in på arbetsmarknaden. Detta kan ske genom nystartsjobb, lönebidrag,
              bidrag till arbetsplatsanpassning och till personligt biträde
              samt genom att vidga lönebidragsbegreppet så att personer som
              vill starta företag ska kunna få lönebidrag.
            </seg>
            <seg n="459b6f85">
              Vi behöver få en uppvärdering av de sociala företagen som gör
              mycket för just funktionshindrade. Genom ett förenklat regelverk
              för företagare kommer även dessa företagare att känna större framtidsoptimism
              och våga anställa. Vår förre arbetslivsminister blev vid mandatperiodens
              slut medveten om de sociala företagens betydelse. Det var en insikt
              som vi inom alliansen hade haft länge. Nu har vi möjlighet att
              på olika sätt stödja de sociala företagen.
            </seg>
            <seg n="f768f6ee">
              Det finns också en tid före arbetslivet, och det är en tid för
              utbildning. Genom det särskilda utbildningsstödet främjas studiemöjligheterna
              för personer med funktionshinder. Det sker vid folkhögskolor,
              universitet och högskolor samt vid riksgymnasier avsedda för ungdomar
              med svåra funktionshinder. Jag träffar många människor som kan
              vittna om att just folkhögskolemiljön inte bara betytt mycket
              för kunskapsinhämtandet utan också för den sociala gemenskapen.
            </seg>
            <seg n="d356e866">
              Herr talman! Så över till något annat. Det kommer ibland larmrapporter
              om ett missbruk som inte syns, luktar eller hörs på samma sätt
              som andra missbruk. Jag tänker på det som vi kallar spelmissbruk.
              Att öka insatserna mot spelberoende är viktigt, och från Centerpartiet
              välkomnar vi ökningen av anslaget till insatser mot spelberoende.
              Det höjs nu till 28 miljoner per år. Runt varje spelmissbrukare
              finns personer, släktingar och vänner, och vi tycker att det är
              viktigt att uppmärksamma deras situation mer än hittills varit
              fallet. Vi behöver mer forskning om spelmissbruk, och vården av
              spelmissbrukare ska också ta hänsyn till de anhöriga som drabbas.
            </seg>
            <seg n="481aba45">
              Avslutningsvis vill jag återkomma till handikappolitiken. Vi
              strävar alla mot en handikappolitik värd namnet. År 2010, målet
              för ett samhälle med full tillgänglighet, närmar sig och det är
              nu viktigt att öka tempot för att nå detta mål.
            </seg>
            <seg n="a63b8f7d">
              För att fullfölja traditionen från förra periodens socialutskottsdebatter
              vill jag till ämbetsbrodern Christer Engelhardt och övriga åhörare
              i vanlig ordning ge ett citat från latinet, ett citat som beskriver
              en klok handikappolitik. Dagens citat lyder: Esse, non videri
              att vara, icke att synas det vill säga det gäller att verkligen
              vara och inte blott ge sig ut för att vara något.
            </seg>
          </u>
          <note type="speaker" n="b77eeb6f">
            Anf. 71 MARIA LUNDQVIST-BRÖMSTER (fp):
          </note>
          <u who="maria_lundqvist-bromster_7ce6ca" xml:id="i-75df09e550bf075e-0" n="cb76e4b5" next="i-1fad3774e3a39f08-0"/>
          <note n="1e9c1f86">
            Herr talman! Jag vill börja med att yrka bifall till utskottets
            förslag i betänkandet och avslag på reservationerna.
          </note>
          <u who="maria_lundqvist-bromster_7ce6ca" xml:id="i-1fad3774e3a39f08-0" n="cb76e4b5" prev="i-75df09e550bf075e-0">
            <seg n="63f035d5">
              I dag finns det stora brister inom vården och omsorgen, vilket
              speciellt drabbar dem med störst vårdbehov. Jag tänker på de multisjuka
              äldre och rehabiliteringen av äldre, på funktionshindrade, psykiskt
              sjuka och personer i behov av vård i livets slutskede.
            </seg>
            <seg n="47c81e12">
              Herr talman! Jag kommer att i mitt anförande fokusera på handikappolitiken,
              psykiatrin och våra barn och ungdomar. När det gäller handikappolitiken
              kan vi konstatera att mycket är sagt men lite har gjorts. Den
              nationella handlingsplanen Från patient till medborgare antogs
              för sex år sedan. Förväntningarna var stora. Konkreta mål uppställdes.
              Dessvärre återstår mycket att göra.
            </seg>
            <seg n="57d212ff">
              Boverket fick sitt uppdrag 2003. Det går långsamt. Statliga myndigheter
              har börjat, men arbetet måste intensifieras. Med facit i hand
              kan vi konstatera att den tidigare socialdemokratiska regeringen
              visade på en underlåtenhet när det gällde att vidta nödvändiga
              åtgärder. Till min glädje kommer nuvarande regering att gå från
              ord till handling när det gäller tillgänglighetsmålen.
            </seg>
            <seg n="c7f5fe8b">
              Några av de åtgärder som regeringen kommer att vidta är att undanröja
              de hinder som finns inom arbetslivet för funktionshindrade. Det
              är inte acceptabelt att så många funktionshindrade står utanför
              arbetsmarknaden.
            </seg>
            <seg n="24dc790a">
              Vad kommer regeringen då att göra? En åtgärd blir att avskaffa
              arbetsgivarnas medfinansiering i sjukförsäkringen och på det sättet
              öka valmöjligheterna för den enskilde. Regeringen kommer också
              att pröva möjligheten att vidga reglerna för lönebidrag för att
              göra det möjligt att starta företag.
            </seg>
            <seg n="782f23ab">
              På lagstiftningsområdet håller vi nu på att se över diskrimineringslagen.
              Jag hoppas verkligen att frågan om tillgänglighet kommer att ingå
              i diskrimineringslagen och att skadestånd ska kunna utmätas om
              lagen inte följs. En annan satsning gäller de personliga ombuden
              där regeringen anslår 20 miljoner per år. Regeringens inriktning
              är att låta den enskilde göra egna val. Vi talar om fritt val
              av boende och fritt val av hjälpmedel.
            </seg>
            <seg n="66aaa4c5">
              Bilstödet är en annan viktig insats som kommer att ändras från
              januari 2007. Grundbidraget för bilstödet kommer då att höjas.
              I dag ges bilstöd till personer under 65 år, men regeringen tittar
              på hur bilstödet ska kunna utvecklas. Folkpartiet anser det önskvärt
              att inte ha en åldersgräns på 65 år, utan även äldre funktionshindrade
              ska ha rätt till bilstöd och därmed kunna komma ut på arbetsmarknaden.
              Det känns angeläget eftersom vi säger att man också efter 65 år
              ska vara eftertraktad på arbetsmarknaden.
            </seg>
            <seg n="aa6efd44">
              Alla dessa insatser är nödvändiga för varje individs utveckling
              och frihet. Jag vill citera en man som jag mötte vid ett möte
              med handikapporganisationerna för en tid sedan. Han sade: Politiken
              måste bredda medvetandebasen. Det är något som vi alla bör ta
              med oss.
            </seg>
            <seg n="8d9a6170">
              Herr talman! Ett annat eftersatt område är psykiatrin. Vi kan
              konstatera att den förra regeringen hade en mycket defensiv hållning
              på det området.
            </seg>
            <seg n="1a42d3d4">
              Jag vill kort göra några reflexioner. Situationen inom landstingen
              är och har varit väldigt svår. Inom mitt län, Västerbottens län,
              har psykiatrin inom landstinget dragits med överbeläggningar.
              Personalen inte har kunnat ta ansvar för patienternas säkerhet
              och Arbetsmiljöverket har varit inkopplat. Mer förvaring än behandling,
              har varit ett av omdömena. Människor med dubbeldiagnoser har bollats
              fram och tillbaka, samverkan med kommuner har sviktat, patienter
              har fallit mellan stolarna. Så har tillvaron inom psykiatrin sett
              ut, och så ser den faktiskt fortfarande ut på många håll. Därför
              är det glädjande att regeringen har satt ned foten i och med den
              satsning man gör, med 500 miljoner kronor både 2007 och 2008 och
              250 miljoner 2009. Regeringen vill satsa på höjd kompetens hos
              personalen, breddad kompetens inom primärvården, flera kuratorer
              och psykologer, ökad kvalitet, ökad tillgänglighet, flera vårdplatser
              och rätten till diagnos. Dessutom ska man jobba med kvalitetsregister
              inom psykiatrin, för det är ett eftersatt område.
            </seg>
            <seg n="8700ae8b">
              Herr talman! När det gäller barn- och ungdomspsykiatrin ser det
              inte mycket bättre ut. Våra barns och ungdomars psykiska ohälsa
              har ökat, vilket är mycket oroande. Utagerande beteende, självdestruktiva
              beteenden, framför allt hos flickor, självmord och mobbning hör
              till många barns och ungdomars vardag. Nedrustningen av elevhälsan
              har inneburit att insatser sätts in för sent och att barn- och
              ungdomspsykiatrin får ta ärenden som elevhälsan egentligen ska
              klara. Det har i sin tur inneburit att det har blivit långa köer
              inom barn- och ungdomspsykiatrin, framför allt för barn med neuropsykiatriska
              funktionshinder.
            </seg>
            <seg n="a1fb6ad6">
              Regeringen satsar på en skärpt vårdgaranti och en förstärkning
              av den barn- och ungdomspsykiatriska kompetensen inom primärvården.
              Regeringen vill också satsa på föräldrastödet under barnets hela
              uppväxt.
            </seg>
            <seg n="9efcd9ad">
              Herr talman! Avslutningsvis vill jag säga att betänkandet Källan
              till en chans nu bereds i Regeringskansliet. Det är ett viktigt
              betänkande som kommer att vara en viktig utgångspunkt för regeringens
              fortsatta politik. För mig och för Folkpartiet kan det handla
              om flera vuxna kring barnet, flera fältarbetare inom socialtjänsten,
              en väl fungerande samverkan, att höja barnkompetensen inom socialtjänsten
              och att barnperspektivet blir tydliggjort.
            </seg>
            <seg n="080f3dcd">
              Herr talman! Regeringen kommer att återkomma i den här så viktiga
              frågan, nämligen att inget barn får glömmas bort.
            </seg>
          </u>
          <note n="e543b0eb">
            I detta anförande instämde Barbro Westerholm (fp).
          </note>
          <note type="speaker" n="8636bbee">
            Anf. 72 ROSITA RUNEGRUND (kd):
          </note>
          <u who="rosita_runegrund_c42d07" xml:id="i-53a43b9ca740ad7b-0" n="eecd4fea">
            <seg n="2cae0d01">
              Herr talman! Först vill jag yrka bifall till förslaget i betänkandet.
            </seg>
            <seg n="f26d95d0">
              Stödet till anhöriga behöver tydliggöras i lag, sade statsrådet
              Maria Larsson tidigare. Det gladde mig oerhört mycket, för det
              är precis vad jag under åtta års tid har sett fram emot att ett
              statsråd skulle säga. Det är ju så vi har sagt från riksdagen.
            </seg>
            <seg n="bf85919b">
              Jag känner att min situation är ohållbar. Om jag inte får något
              annat boende snarast får samhället ta hand om mig också. Jag får
              inte sova, måste passa honom för han är uppe många gånger per
              natt. Han hittar inte till toaletten eller därifrån. Han kan äta
              själv men inget annat. Ibland känner han inte igen mig. Han är
              aggressiv av och till.
            </seg>
            <seg n="05d6ccfa">
              Citatet är hämtat från en av Demensförbundets anhörigenkäter.
              I enkäten beskriver personer som vårdar anhöriga sin livssituation.
            </seg>
            <seg n="a8a86740">
              Anhörigvården utgör basen i vård- och omsorgsarbetet, och för
              många är just tillgången till en anhörig i själva verket en förutsättning
              för att man ska kunna vårdas i hemmet. Tyvärr har utvecklingen
              inom vården och omsorgen medfört att anhöriga har fått ta ett
              allt större ansvar för de äldres vård och omsorg.
            </seg>
            <seg n="8b56d652">
              Vi vet att det görs insatser i det tysta år ut och år in, dygnet
              runt, oftast utan någon avlösning Om de inte utfördes skulle hela
              Vård-Sverige kollapsa.
            </seg>
            <seg n="0e92a3ac">
              Vi kristdemokrater tror också att det är en viktig politisk uppgift
              att uppmärksamma och erkänna familjens och de närståendes funktion
              och roll i vården av äldre, sjuka eller funktionshindrade. Stödet
              till de anhöriga som vårdar ingår som en viktig del i kristdemokraternas
              familje-, hälso- och sjukvårdspolitik. Därför är det glädjande
              att regeringen anser att det är angeläget att följa upp och utvärdera
              resultatet av de satsningar som görs inom äldreomsorgen. Kunskapen
              om äldreomsorgen behöver öka. Situationen för anhöriga ska prioriteras.
            </seg>
            <seg n="70aa13c2">
              För två år sedan hade vi en mastodontdebatt om en interpellation
              här i riksdagen. Det var Ylva Johansson som då gick i svaromål.
              Vi var många från Kristdemokraterna som ställde interpellationer.
              Bland annat ställde jag en om anhörigstöd. Där tryckte jag på
              vikten av ett nationellt anhörigcentrum.
            </seg>
            <seg n="c4b08f79">
              Vi kristdemokrater tror att ett nationellt resurscentrum för
              anhörigstöd skulle kunna fungera som en kunskapsresurs för kommunernas
              arbete med anhörigvård. I vissa kommuner finns det gott om exempel
              på idéer och arbetssätt som skulle kunna användas av flera kommuner.
              I ett resurscentrum skulle kunskap, erfarenhet och riktlinjer
              kunna samlas så att alla kommuner kan dra nytta av det utvecklingsarbete
              som bedrivs.
            </seg>
            <seg n="fa0d4a4e">
              I budgetpropositionen kan vi läsa att det finns FoU-centrum,
              alltså regionala centrum. Men min förhoppning och ambition är
              att regeringen ska undersöka möjligheten att skapa ett nationellt
              kunskapscentrum.
            </seg>
            <seg n="245f392c">
              Det är viktigt att man kan följa upp vad som händer i kommunerna.
              För ett par dagar sedan kom det information om hur utvecklingsläget
              hade varit 2005 när det gäller kommunernas anhörigstöd. Jag hittade
              den på Kommunförbundets hemsida. Rapporten bygger på 2005 års
              kommunenkät till länsstyrelserna.
            </seg>
            <seg n="c037a53d">
              Vi har i utskottet, åtminstone en del av oss i alliansen, fått
              oss till del att det ibland kan vara skillnad mellan det som framkommer
              i en enkät och det som verkligen händer ute. Kommunenkäten visar
              att det finns ett stort utbud av olika stödinsatser. Två tredjedelar
              av kommunerna och kommundelarna anger vidare att personalen har
              fått utbildning om bemötande av anhöriga. Samtidigt återkommer
              kända brister i kommunernas anhörigstöd. Exempelvis samarbetar
              man inte med landstinget i någon högre grad. Likaså finns det
              brister i kommunernas kunskap om de anhörigas situation och behov
              av stöd.
            </seg>
            <seg n="bd83c20e">
              Det är viktigt att lägga märke till att var fjärde kommun i landet
              avstod från att söka projektmedel under 2005. Det är svårt att
              dra några slutsatser av betydelsen av stimulansmedel för 2005,
              säger man i rapporten. I de allra flesta fall har man inte kommit
              i gång med de aktiviteter som man har fått pengar till. Man kan
              i stället kanske tala om indirekta positiva effekter. Den nuvarande
              politiken innebär att kommunerna uppmanas och stimuleras till
              att stödja anhöriga. Det står i propositionen. Men det som beskrivs
              i rapporten är 2005 års politik, den förra regeringens politik
              och direktiv.
            </seg>
            <seg n="1fb6fbdd">
              Den nuvarande politiken innebär att kommunerna uppmanas och stimuleras
              till att stödja anhöriga. Det är de inte skyldiga att göra, och
              de behöver inte dokumentera det. Eftersom stödet vanligtvis inte
              dokumenteras kan varken staten, kommunen eller enskilda personer
              bilda sig någon uppfattning om huruvida de anhöriga får något
              stöd eller inte.
            </seg>
            <seg n="2d9c002a">
              Detta är ingen nyhet i sig. Socialstyrelsen har pekat på detta
              dilemma i tidigare rapporter. Man säger att utan en lagändring
              krävs ett långvarigt och resurskrävande utvecklingsarbete för
              att få en bild av samhällets anhörigstöd, dess kvalitet och effekter.
              Därför är det viktigt att den nya regeringen nu anser att anhörigstödet
              ska prioriteras.
            </seg>
          </u>
          <note type="speaker" n="a23dba13">
            Anf. 73 LENNART LEVI (c):
          </note>
          <u who="lennart_levi_9c7112" xml:id="i-e16746d7ed2d2ef8-0" n="069dbd50">
            <seg n="036e0895">
              Herr talman! Dödligheten i svenska folket är 100-procentig. Alla
              svenskar dör. Varje år berörs 93 000 personer av detta i vårt
              land direkt. De dör. Det betyder 250 per dag, dag efter dag.
            </seg>
            <seg n="b0ad8c4d">
              Vad angår det oss? Jo, det angår oss bland annat därför att av
              dessa dör ungefär 80 % den så kallade långsamma döden. Det gör
              stor skillnad att dö knall och fall eller att ligga länge mellan
              lakan och vänta på sitt yttersta.
            </seg>
            <seg n="09cb9add">
              Det är rätt lätt att tänka på detta som att det gäller de där.
              Men det är inte de, det är oss. Det är oss det gäller. En vacker
              dag är det vår tur. Min tur förmodligen något snarare än er, eftersom
              jag är den i särklass äldste i kammaren just nu.
            </seg>
            <seg n="cdae384b">
              Var dör de? Någonstans där de har tillgång till effektiv smärtlindring,
              hjälp mot andnöd och mot ångest, där de har någon att hålla i
              hand, tala med och få tröst av, få tillräcklig med vätska och
              näring, också om de inte förmår att äta och dricka själva, och
              slippa att få liggsår?
            </seg>
            <seg n="038544b2">
              Herr talman! Dessa frågor har helt nyligen besvarats av Socialstyrelsens
              rapport om utvecklingen i landsting och kommuner i vården i livets
              slutskede. Enligt denna rapport är det vanligare att allt den
              döende människan erbjuds är upprepade, korta sjukhusbesök, varvade
              med vård i hemmet av personal, som varken har tillräckliga stödresurser
              eller teoretisk kompetens för sin uppgift.
            </seg>
            <seg n="1951dc25">
              Det goda alternativet till ett sådant klart otillräckligt och
              inhumant omhändertagande är förstås specialiserad palliativ vård
              som finns att få i ca 60 % av landet kommuner. Av det följer att
              40 % av kommunerna inte kan erbjuda detta.
            </seg>
            <seg n="2b90dd9f">
              Palliativ vård är en aktiv helhetsvård av personer med sjukdomar
              där bot inte längre är att vänta. Målet är bästa möjliga livskvalitet
              både fysiskt och psykiskt för både patient och anhörig. Den erbjuder
              stöd för patienten att leva ett så aktivt liv som möjligt fram
              till döden och samtidigt ge stöd åt närstående både under patientens
              sjukdomstid, ungefär som vi hörde beskrivas nu, och under närståendes
              egen sorgebearbetningsperiod.
            </seg>
            <seg n="70e01e03">
              Den förra regeringen tog upp problemområdet i sin skrivelse 2004/05:166
              som speglar dess syn på slutbetänkandet från kommittén om vård
              i livets slutskede.
            </seg>
            <seg n="a26b5cbd">
              Kommitténs betänkande påtalar att det råder stora brister bland
              annat vad gäller medicinska insatser, information och stöd till
              närstående. Man föreslår att palliativ vård vidareutvecklas och
              införs i hela landet på lika villkor för alla människor. Läkare
              och sjuksköterskor borde ges särskild utbildning i palliativ vård,
              och all personal borde få utbildning i kulturmötesfrågor. Dessutom
              föreslogs resurser för att stödja forskning inom palliativ medicin
              och inrättande av palliativa kompetenscentrum.
            </seg>
            <seg n="9581c1fc">
              Herr talman! I en motion i fjol av riksdagsledamoten Göran Hägglund
              med flera begärs att regeringen återkommer med en proposition
              kring vården i livets slutskede. Med adress till socialminister
              Göran Hägglund ansluter jag mig till denna uppfattning. Tack för
              uppmärksamheten!
            </seg>
          </u>
          <note n="0a4158d7">
            Överläggningen var härmed avslutad.
          </note>
          <note n="3bbbefbd">
            8 § Redovisning av fördelning av medel från Allmänna arvsfonden
            under budgetåret 2005
          </note>
          <note n="6d762750">
            Föredrogs
          </note>
          <note n="9dc7ad6c">
            Talmannen konstaterade att ingen talare var anmäld.
          </note>
          <note n="762b3387">
            9 § Skydd mot internationella hot mot människors hälsa
          </note>
          <note n="6d762750">
            Föredrogs
          </note>
          <note type="speaker" n="27031d17">
            Anf. 74 KENNETH JOHANSSON (c):
          </note>
          <u who="kenneth_johansson_2e0139" xml:id="i-ba2ea5175a4863a6-0" n="26adb850" next="i-72f3a39ff873c3c4-0">
            <seg n="b75b085b">
              Herr talman! I propositionen Skydd mot internationella hot mot
              människors hälsa föreslås att riksdagen godkänner det internationella
              hälsoreglemente som antogs i Genève den 23 maj 2005. Syftet med
              reglementet är att skydda mot internationella hot mot människors
              hälsa samtidigt som de åtgärder som stater vidtar inte ska utgöra
              ett större hinder för resandet och trafiken mellan stater än vad
              som är motiverat av hälsoskäl.
            </seg>
            <seg n="0d5422fb">
              IHR 2005, som är förkortningen, är till skillnad från det nu
              gällande internationella hälsoreglementet inte uppbyggt kring
              speciellt angivna sjukdomar. Tillämpningsområdet föreslås utvidgat
              och omfattar allvarliga hot mot människors hälsa som kan spridas
              internationellt.
            </seg>
            <seg n="bb74e40b">
              För att Sverige ska kunna genomföra IHR 2005 fullt ut krävs lagändringar.
              En ny lag mot skydd mot internationella hot mot människors hälsa
              föreslås som ersätter den nuvarande karantänslagen. En ny bestämmelse
              i smittskyddslagen föreslås också. Den nya lagen och den nya bestämmelsen
              föreslås träda i kraft den 15 juni 2007.
            </seg>
            <seg n="5bd36af2">
              Socialutskottet anser ett internationellt samarbete vara nödvändigt
              för att förhindra global spridning av smittsamma sjukdomar. Genom
              IHR 2005 har Världshälsoorganisationen skapat ett regelsystem
              som ger förutsättningar för en mer effektiv hantering av nya hälsohot.
              Riksdagen bör godkänna IHR 2005 och ställa sig bakom föreliggande
              lagförslag om skydd mot internationella hot mot människors hälsa
              samt föreslagna ändringar i smittskyddslagen.
            </seg>
          </u>
          <note n="a5e8fd07">
            Å ett enigt socialutskotts vägnar yrkar jag således bifall till
            utskottets förslag i betänkande SoU3.
          </note>
          <note n="0a4158d7">
            Överläggningen var härmed avslutad.
          </note>
          <note n="59772e06">
            10 § Bordläggning
          </note>
          <note n="72eb9cae">
            Anmäldes och bordlades
          </note>
          <note n="eb0d44cb">
            11 § Anmälan om interpellationer
          </note>
          <note n="c8a9f70f">
            Anmäldes att följande interpellationer framställts
          </note>
          <note n="0d77fbb3">
            den 15 december
          </note>
          <note n="1c3881fb">
            Jeppe Johnsson
          </note>
          <note n="d8da287f">
            Veronica Palm
          </note>
          <u who="kenneth_johansson_2e0139" xml:id="i-72f3a39ff873c3c4-0" n="26adb850" prev="i-ba2ea5175a4863a6-0">
            <seg n="1808996f">
              Rossana Dinamarca
            </seg>
          </u>
          <note n="d7e2b5fd">
            Peter Hultqvist
          </note>
          <note n="d7e2b5fd">
            Peter Hultqvist
          </note>
          <note n="4dfa0e75">
            Krister Örnfjäder
          </note>
          <note n="da812e66">
            Hans Wallmark
          </note>
          <note n="8df817a4">
            Siv Holma
          </note>
          <note n="4dfa0e75">
            Krister Örnfjäder
          </note>
          <note n="a347fa75">
            Interpellationerna redovisas i bilaga som fogats till riksdagens
            snabbprotokoll tisdagen den 16 januari 2007.
          </note>
          <note n="91f9dc4c">
            12 § Anmälan om frågor för skriftliga svar
          </note>
          <note n="33f50b23">
            Anmäldes att följande frågor för skriftliga svar framställts
          </note>
          <note n="0d77fbb3">
            den 15 december
          </note>
          <note n="0c2da1b5">
            Cecilia Widegren
          </note>
          <note n="0c2da1b5">
            Cecilia Widegren
          </note>
          <note n="61be328a">
            Lars-Ivar Ericson
          </note>
          <note n="fa341e8b">
            Christer Engelhardt
          </note>
          <note n="1c9df8d5">
            Johan Linander
          </note>
          <note n="7eea175b">
            Lennart Pettersson
          </note>
          <note n="9adfbe1b">
            Karin Svensson Smith
          </note>
          <note n="a6430e56">
            Tina Ehn
          </note>
          <note n="a6430e56">
            Tina Ehn
          </note>
          <note n="6ff0e3d6">
            Jan R Andersson
          </note>
          <note n="e9b86afb">
            Inger Davidson
          </note>
          <note n="baa773f9">
            Berit Andnor
          </note>
          <note n="baa773f9">
            Berit Andnor
          </note>
          <note n="ecc5d805">
            Gunnar Sandberg
          </note>
          <note n="ae9a67b5">
            Solveig Zander
          </note>
          <note n="63af8d6a">
            Frågorna redovisas i bilaga som fogats till riksdagens snabbprotokoll
            tisdagen den 19 december.
          </note>
          <note n="9838fd71">
            13 § Kammaren åtskildes kl. 13.27.
          </note>
          <note n="aec1380c">
            Förhandlingarna leddes
          </note>
          <note n="c0a97b57">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
