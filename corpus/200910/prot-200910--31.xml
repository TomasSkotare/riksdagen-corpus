<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--31</head>
          <docDate when="2009-11-17">2009-11-17</docDate>
        </div>
      </front>
      <body>
        <div>
          <note n="e2f0a57a">
            ﻿
          </note>
          <note n="e332374d">
            Riksdagens protokoll
          </note>
          <note n="b314120a">
            2009/10:31
          </note>
          <note type="date" n="45d332c7">
            Tisdagen den 17 november
          </note>
          <note n="665cec5e">
            Kl. 13:00 - 19:25
          </note>
          <note n="7f43096a">
            1 § Anmälan om sammansatt utrikes- och försvarsutskott
          </note>
          <note n="f165fd77">
            Från sammansatta utrikes- och försvarsutskottet hade följande
            promemoria inkommit:
          </note>
          <note n="30cf92d4">
            Sammansatt utrikes- och försvarsutskott
          </note>
          <note n="972e7a7b">
            Utrikesutskottet och försvarsutskottet har jämlikt riksdagsordningen
            4 kap. 8 § i separata beslut den 12 november 2009 överenskommit
            att genom deputerade i sammansatt utskott gemensamt bereda propositionen
            2009/10:38 Fortsatt svenskt deltagande i den internationella säkerhetsstyrkan
            i Afghanistan.
          </note>
          <note n="e2e427c7">
            Till deputerade och suppleanter i det sammansatta utskottet har
            utsetts de i bifogade förteckning upptagna riksdagsledamöterna.
          </note>
          <note n="fdd49fb3">
            Det sammansatta utskottet, som benämns Sammansatta utrikes- och
            försvarsutskottet (UFöU), har vid konstituerande sammanträde den
            12 november 2009 utsett följande presidium:
          </note>
          <note n="fcb59235">
            Urban Ahlin (s), ordförande
          </note>
          <note n="eb1ed010">
            Karin Enström (m), vice ordförande
          </note>
          <note n="a4bd3cec">
            Martin Brothén
          </note>
          <note n="02aef3ca">
            Ingemar Wahlberg
          </note>
          <note n="d9effe1a">
            Bilagan hade följande lydelse:
          </note>
          <note n="3d58d745">
            Ledamöter och suppleanter i sammansatta utrikes- och försvarsutskottet
            (UFöU)
          </note>
          <note n="537d09f3">
            LedamöterSuppleanter
          </note>
          <note n="537d09f3">
            LedamöterSuppleanter
          </note>
          <note n="4cc75e60">
            Promemorian lades till handlingarna.
          </note>
          <note n="1a135000">
            2 § Anmälan om fördröjda svar på interpellationer
          </note>
          <note n="81fe9a03">
            Till riksdagen hade inkommit följande skrivelser:
          </note>
          <note n="2fe65adc">
            Interpellation 2009/10:80
          </note>
          <note n="d933e675">
            Interpellation 2009/10:80 Gränsproblematiken
          </note>
          <note n="2ff122b1">
            Interpellationen kommer att besvaras fredag 20 november 2009.
          </note>
          <note n="fec6483f">
            Skälet till dröjsmålet är tjänsteresa.
          </note>
          <note n="a8423db8">
            Karin Renman
          </note>
          <note n="c41d313a">
            Interpellation 2009/10:87
          </note>
          <note n="fb08fc28">
            Interpellation 2009/10:87 Sjunkande produktivitet i svenskt näringsliv
          </note>
          <note n="4d94df11">
            Interpellationen kommer att besvaras fredagen den 4 december
            2009.
          </note>
          <note n="f11fe915">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="445f3a8a">
            Erik Nymansson
          </note>
          <note n="148a25ba">
            Interpellation 2009/10:88
          </note>
          <note n="2b34550e">
            Interpellation 2009/10:88 Åtgärder mot bonussystem
          </note>
          <note n="fb5ec871">
            Interpellationen kommer att besvaras fredagen den 27 november
            2009.
          </note>
          <note n="19e18ddd">
            Skälet till dröjsmålet är tjänsteresor och engagemang som inte
            kunnat flyttas.
          </note>
          <note n="445f3a8a">
            Erik Nymansson
          </note>
          <note n="a8c29bc5">
            3 § Svar på interpellationerna 2009/10:68 och 78 om en samlad
            regionalpolitisk utvecklingsstrategi för hela Sverige
          </note>
          <note type="speaker" n="e2cdc0ed">
            Anf. 1 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b5bfeaa843371fea-0" n="b818c94d">
            <seg n="35ce7b5a">
              Herr talman! Peter Hultqvist har frågat mig vilka åtgärder jag
              avser att vidta för att få till stånd en samlad regionalpolitisk
              utvecklingsstrategi för hela Sverige och Hans Stenberg har frågat
              mig vad jag avser att göra för att staten ska ta sitt ansvar för
              utvecklingen i Västernorrland.
            </seg>
            <seg n="e3cf807d">
              Jag har vid ett flertal tillfällen haft möjlighet att här i kammaren
              beskriva regeringens politik för regional tillväxt. Den regionala
              tillväxtpolitiken är inriktad mot att stärka den lokala och regionala
              konkurrenskraften och skapa bättre förutsättningar för företagande,
              innovationer och investeringar i alla delar av landet. Regeringen
              tillhandahåller en rad verktyg och satsningar som den lokala och
              regionala nivån kan använda utifrån de prioriteringar som de finner
              är bäst utifrån de lokala förhållandena.
            </seg>
            <seg n="8a0db2a0">
              Redan i december 2006 fattade regeringen beslut om en strategi
              för regional konkurrenskraft, entreprenörskap och sysselsättning
              20072013. Strategin bidrar till att skapa utvecklingskraft i alla
              delar av landet genom konkreta åtgärder inom områdena innovation
              och förnyelse, tillgänglighet, kompetensförsörjning och ökat arbetskraftsutbud
              samt gränsöverskridande samarbete.
            </seg>
            <seg n="f9110b0f">
              Under 2009 genomförs en uppföljning av strategin. Uppföljningen
              har bland annat genomförts genom dialoger med samtliga län om
              vilka de viktigaste utvecklingsförutsättningarna är. Uppföljningen
              visar att den nationella strategins inriktning fortsatt är aktuell
              och att länen anser att de i huvudsak har de verktyg som behövs
              för att bidra till att skapa regional tillväxt. Uppföljningen
              visar också att de viktigaste utmaningarna för länen är arbetskrafts-
              och kompetensförsörjning samt energi- och klimatfrågor.
            </seg>
            <seg n="54dc6e8c">
              I regeringens landsbygdsstrategi presenteras en rad åtgärder
              för att visa på och utveckla de förutsättningar som landsbygden
              har för att skapa ökad sysselsättning och regional tillväxt. Arbetet
              med att realisera dessa åtgärder samt genomföra nytillkomna åtgärder
              är ett löpande arbete. Exempelvis tillförs ytterligare 50 miljoner
              kronor till kommersiell service för att öka möjligheterna för
              medborgare och företag att leva och verka i alla delar av landet.
              Inom ramen för det svenska landsbygdsprogrammet satsar regeringen
              253 miljoner kronor för en utbyggnad av bredband på landsbygden
              under åren 20102012.
            </seg>
            <seg n="ce1ec772">
              Regeringen har vidtagit närmare hundra åtgärder för att stärka
              företagandet. Detta bidrar i stor utsträckning till att skapa
              jobb i alla delar av Sverige. Därtill kommer bland annat den så
              kallade närtidssatsningen inom infrastrukturområdet, kraftfulla
              insatser för forskning och innovation samt miljö- och klimatåtgärder,
              vilket sammantaget skapar goda förutsättningar för jobb och företagande
              i hela Sverige.
            </seg>
            <seg n="8e5a1b91">
              Under 2009 spenderas 48 miljarder kronor, och budgetpropositionen
              för 2010 innehåller förslag till ytterligare offensiva åtgärder
              för att möta lågkonjunkturen i spåren av finanskrisen. Totalt
              föreslås 35 miljarder kronor för åtgärder under 2010. Det betyder
              att de åtgärder som regeringen vidtagit för att möta den ekonomiska
              krisen sedan sommaren 2008 uppgår till sammanlagt 83 miljarder
              kronor. Det är åtgärder som även kommer Sollefteå och Västernorrlands
              län till del.
            </seg>
            <seg n="2c8688d7">
              I tider av ekonomisk kris och lågkonjunktur har det visat sig
              att långsiktiga strategier och regionala partnerskap har haft
              stor betydelse för att skapa möjligheter att samla resurser och
              fatta snabba beslut. Inriktningen för regeringens regionala tillväxtpolitik,
              med tyngdpunkt i långsiktiga strategier, och regionalt och lokalt
              inflytande har visat sig vara framgångsrikt för att även möta
              en ekonomisk kris. Det är genom egen kraft, byggd på de förutsättningar
              som kommuner och regioner själva har bäst kunskap om, som man
              kan skapa en långsiktigt god jordmån för företag och därmed fler
              jobb. Detta är det bästa sättet att stödja såväl Sollefteå kommun
              som Västernorrlands län och andra delar av landet.
            </seg>
            <seg n="bbd3bf16">
              Regeringen bedriver i dag och kommer att fortsätta att bedriva
              en samlad regional tillväxtpolitik för hela landet.
            </seg>
          </u>
          <note type="speaker" n="6090069e">
            Anf. 2 HANS STENBERG (s):
          </note>
          <u who="hans_stenberg_6f64dd" xml:id="i-5a3486cce66fec8a-0" n="7eab11cf">
            <seg n="4d82ba81">
              Herr talman! Jag vill börja med att tacka näringsministern för
              svaret på interpellationen. Det är trevligt när näringsministern
              tar sig tid att svara på interpellationer inom sitt ansvarsområde.
              Jag har två gånger tidigare försökt att interpellera ministern
              om jobben i Ånge. Båda gångerna har jag fått svar från justitieministern.
              Tredje gången gillt! Det känns ju bra.
            </seg>
            <seg n="4d1c96ed">
              Anledningen till att jag tidigare ställde de här interpellationerna
              till näringsministern var att jag ville ha en lite vidare regionalpolitisk
              debatt om vad staten egentligen har för ansvar när man lägger
              ned statlig verksamhet i utsatta glesbygdskommuner. När jag läser
              ministerns svar på min interpellation och hör det läsas upp här
              i kammaren förstår jag på sätt och vis att hon har undvikit debatten,
              för i det svaret finns ju ingenting som stöder särskilt utsatta
              glesbygdskommuner. Där finns heller ingenting om hur staten ska
              ta sitt ansvar när man lägger ned verksamheter i små kommuner.
              Jag tycker dessutom att regeringens faktiska agerande i fallet
              Sollefteå och Ånge visar att det tyvärr inte finns någon sådan
              politik.
            </seg>
            <seg n="2e77cfb3">
              Tittar man på till exempel Ånge kommun, som nog är den kommun
              som tillsammans med Sollefteå är mest utsatt i mitt län, kan man
              se att befolkningen har halverats på 50 år. Det har under resans
              gång försvunnit ett stort antal industrijobb. För att svara upp
              mot det har staten genom årens lopp försökt att föra dit statliga
              verksamheter som kan lokaliseras var som helst i landet.
            </seg>
            <seg n="1b7fcd3b">
              Under den här hösten försvinner 90 arbetstillfällen i den lilla
              kommunen när Viskananstalten läggs ned och SVT:s digitaliseringsverksamhet
              försvinner. Det här handlar inte om någon effektivisering eller
              om några jobb som egentligen försvinner utan det är verksamheter
              som flyttas. Internerna på Viskan flyttas till andra anstalter
              där det krävs minst lika mycket personal, förmodligen mer eftersom
              de hamnar på slutna anstalter. För SVT:s digitaliseringsverksamhet
              är det ingen brist på arbetsuppgifter. Det finns massor med material
              som behöver digitaliseras. Tråkigt nog kommer det inte att göras
              i Ånge framöver.
            </seg>
            <seg n="b611ced4">
              Tittar vi på Sollefteå kommun ser vi att den för några år sedan
              drabbades väldigt hårt av regementsnedläggning. Då gjorde vi socialdemokrater
              och Centerpartiet en överenskommelse om att skapa ett antal ersättningsjobb,
              eftersom kommunen var så oerhört illa ute. Det handlade bland
              annat om Krisberedskapsmyndigheten och distansapoteket. Sedan
              Maud Olofsson och den borgerliga regeringen fick ansvaret har
              båda verksamheterna i princip upphört.
            </seg>
            <seg n="711918cf">
              Det här handlar om vilket regionalpolitiskt ansvar staten har.
              Det är lite skillnad att ha ansvar för den regionala utvecklingen
              i hela landet, att känna ett särskilt ansvar för små, utsatta
              glesbygdskommuner, och att ha ett särskilt ansvar när statliga
              verksamheter läggs ned på andra orter. Jag har hört ministern
              tidigare uttala sig om nedläggningar i bilindustrin, nämligen
              att dessa företag måste ta sitt samhällsansvar. Jag tycker att
              regeringen också måste ta sitt samhällsansvar. Dessutom tycker
              jag att man ska stå för tidigare träffade överenskommelser.
            </seg>
          </u>
          <note type="speaker" n="fa244ee3">
            Anf. 3 PETER HULTQVIST (s):
          </note>
          <u who="peter_hultqvist_c9866b" xml:id="i-abde464c1c697ea3-0" n="c530d57b">
            <seg n="03a0e3c1">
              Herr talman! Tack för svaret!
            </seg>
            <seg n="f2cb57ee">
              Arbetslösheten ökar och befolkningsomflyttningarna accelererar.
              Det finns ingen regionalpolitik som fungerar. Regionalpolitiken
              i Sverige måste återupprättas och åter bli en central politisk
              fråga. I praktiken, oavsett det allmänt hållna svar jag har fått
              av ministern, är det här en fråga som har placerats ut i politikens
              marginal.
            </seg>
            <seg n="f2e726ff">
              Om man menar allvar med en fungerande regionalpolitik, att den
              ska vara kraftfull, måste den vara en ständigt närvarande fråga
              i alla politiskt strategiska beslut som fattas i regeringen. Det
              måste göras konsekvensanalyser. Så är det inte i dag. Det finns
              ingen sammanhållen strategi för att bromsa och skapa motkrafter
              till dagens befolkning som flyttar. Det finns varken en genomtänkt
              storstadsstrategi eller en genomtänkt strategi för övriga landet.
            </seg>
            <seg n="52c76573">
              Jag ska ge några exempel. Telia lägger i dag ned delar av sitt
              fasta kopparnät. 70 000 telefonabonnenter kommer att få sina abonnemang
              uppsagda. Telia ska erbjuda alternativ när detta görs, men nu
              börjar det bli allt fler fall där alternativ erbjuds som inte
              fungerar. Människor faller mellan stolarna, och det slutar med
              att de blir utan telefon. Är det en värdig regionalpolitik? Har
              man från regeringens sida styrning på utvecklingen? Är det så
              det ska vara i Sverige år 2009?
            </seg>
            <seg n="e47be8f6">
              Regeringen säger att man höjer kraven på ambitionerna när det
              gäller bredbandssatsningen. Men sett till hur det ser ut runt
              om i världen, i Europa och i andra länder, avsätts stora offentliga
              investeringsmedel. Om man jämför Sverige med andra länder i dag
              håller vi på att halka efter när det gäller överföringskapacitet,
              men i Sverige säger man att marknaden ska fixa detta.
            </seg>
            <seg n="3258e38d">
              Hur trovärdigt är detta i praktiken? 253 miljoner kronor nämns
              här i någon sorts landsbygdssatsning. Det kommer inte att räcka
              långt. Dessutom är sanningen att det är fråga om 190 miljoner
              kronor som förutsätter 25 procent i medfinansiering för att det
              ska gå ihop.
            </seg>
            <seg n="f42c3444">
              Det här var några exempel. De får naturligtvis effekter när problemen
              blir större i takt med att befolkningsunderlaget minskar. Regeringen
              har ingen styrning av de statliga verken och myndigheterna. Precis
              som Stenberg frågade undrar jag varför man avvecklade Krisberedskapsmyndigheten.
              Varför lägger man ned distansapoteket? Varför har man beslutat
              om nedläggning av skattekontorets växel i Sollefteå? Nu utreder
              man dessutom privatisering av försvarets hundavelsstation och
              de sista 14 jobben som gavs i kompensation för regementsnedläggningarna.
              Privatisering av hundavel! Har man inte kommit till den punkt
              att man har ideologiserat verkligheten och gjort principerna viktigare
              än realiteterna? Måste man ta de sista 14 jobben från Sollefteå?
              Det borde Maud Olofsson fundera på.
            </seg>
            <seg n="e9fd5e57">
              Varför avvecklar man branschprogrammen för basnäringarna? Är
              det inte viktigt att föra samman utbildningskompetens, forskningskompetens
              och annan kompetens inom exempelvis stålindustrin för att skapa
              bra och konkurrenskraftiga produkter i framtiden? Det här är någonting
              som näringslivet dessutom tycker är bra. Jag förstår inte varför
              man avvecklar sådant.
            </seg>
            <seg n="fe65d52b">
              Det behövs en ordentlig uppryckning, och det behövs att man sätter
              lite kraft i detta. Det behövs framför allt att man gör regionalpolitiken
              till en central fråga där man avväger i de strategiska nationella
              besluten de regionalpolitiska effekterna. Man kunde börja med
              att försöka styra de egna myndigheterna.
            </seg>
            <seg n="1191982e">
              Är ni beredda att göra en omprövning och tydligt uttala att regionalpolitiska
              analyser ska göras inför strategiskt nationellt viktiga beslut?
            </seg>
          </u>
          <note type="speaker" n="b403bd48">
            Anf. 4 BERIT ANDNOR (s):
          </note>
          <u who="berit_andnor_e7c6b5" xml:id="i-c24b4d3c15d96b76-0" n="5922a225">
            <seg n="a4d64130">
              Herr talman! Jag har i en tidigare interpellationsdebatt med
              Maud Olofsson diskuterat situationen i Jämtlands län och Östersund.
              Jag kan konstatera att det svar som nu har lämnats till Hans Stenberg
              och Peter Hultqvist i stort sett är detsamma. Det är lite allmänt
              hållet.
            </seg>
            <seg n="03b0a0df">
              Bakgrunden till min diskussion var ungefär likadan. I samband
              med försvarsnedläggningen i Östersund beslutade och genomförde
              den dåvarande socialdemokratiska regeringen lokaliseringar av
              statlig verksamhet till Östersund. Det var Folkhälsoinstitutet,
              det skedde förstärkningar för Arbetsförmedlingen och Försäkringskassan,
              Sika, Statens institut för kommunikationsanalys, Nutek. Allt detta
              gjordes för att kompensera det bortfall av arbetstillfällen som
              nedläggningen av regementena innebar. Det gjorde också att vi
              kunde hantera situationen i Jämtlands län och Östersund på ett
              bra sätt. Det var många som blev arbetslösa, men det skapades
              hopp, framtidstro och nya arbetstillfällen.
            </seg>
            <seg n="ac6926fe">
              Det som har skett sedan Maud Olofsson och den borgerliga regeringen
              tillträdde är att man aktivt har fattat beslut som innebär att
              statlig verksamhet som har utlokaliserats till Östersund flyttar
              tillbaka till Helsingfors. Detta har inneburit att det har försvunnit
              statliga arbetstillfällen. För detta har Maud Olofsson och den
              borgerliga regeringen ett ansvar. Det är ni som har ett ansvar
              för att man i en mycket svår situation när det gäller arbetslösheten
              i Jämtlands län tappar statliga arbetstillfällen. Man har lagt
              ned Arbetslivsinstitutet, förändrat Glesbygdsverket, tagit bort
              delar av Nutek och gjort förändringar när det gäller ITPS, det
              vill säga tagit bort arbetstillfällen från Östersund i Jämtlands
              län.
            </seg>
            <seg n="08a31060">
              Just nu planeras flytten av länsrätten från Östersund. Länsstyrelsens
              sociala tillsyn försvinner. Sedan vi träffades senast, Maud Olofsson,
              kan jag berätta att Statens institut för kommunikationsanalys
              kommer att mer än halvera sin verksamhet i Östersund. I går blev
              det klart att av drygt 30 arbetstillfällen i Östersund flyttar
              regeringen drygt hälften till Helsingfors igen. Man hävdar hör
              nu att en sådan analysverksamhet måste finnas nära regeringen.
              Det är häpnadsväckande. Vi befinner oss faktiskt i året 2009.
              Ska den sitta i knäet på Maud Olofsson? Är det vad som är meningen
              sitta nära regeringen? Vad menar regeringen och Maud Olofsson
              med detta?
            </seg>
            <seg n="e49af014">
              Jag noterade också att svaret förutom den allmänna hållningen
              innehöll en rad floskler. Regeringen gör kraftfulla insatser för
              forskning och innovation, säger Maud Olofsson. Inte i Jämtlands
              län och i Västernorrlands län. Det är tvärtom. Mittuniversitetet
              går miste om resurser. Satsningarna går inte till Mittuniversitetet,
              Maud Olofsson. De går till de traditionella lärosätena Lund, Helsingfors,
              Göteborg och Uppsala. Det är där pengarna läggs.
            </seg>
            <seg n="23ccf5ee">
              Har inte regeringen och Maud Olofsson ett regionalpolitiskt ansvar?
              Måste ni fatta beslut som innebär att ni aktivt motverkar en positiv
              utveckling i Jämtlands län? Det är vad ni gör när ni flyttar statliga
              utlokaliserade arbetstillfällen från Jämtland till Helsingfors.
              Det är en omvänd regionalpolitik. För detta har Maud Olofsson
              ett stort ansvar.
            </seg>
          </u>
          <note type="speaker" n="6d811da8">
            Anf. 5 STEFAN TORNBERG (c):
          </note>
          <u who="stefan_tornberg_ce5c0c" xml:id="i-3a88c606cb89b566-0" n="0b47e4fa">
            <seg n="10759b5a">
              Herr talman! Tack, ministern, för svaret!
            </seg>
            <seg n="d58f021b">
              När jag hör dessa kommentarer blir jag som norrbottning lite
              fundersam med tanke på hur min region har klarat den lågkonjunktur
              vi är inne i och hur regeringen har engagerat sig för att ge fler
              möjligheter att ta vara på den regionala utvecklingskraften.
            </seg>
            <seg n="36be2449">
              Jag skulle kunna tänka mig att det här är en situation som är
              speciell för Norrbotten, med tanke på de stora investeringar som
              sker i gruvbrytningar och med tanke på andra investeringar som
              sker i norra Sverige. Men nu har jag hört Norrlandsfondens redovisning
              av Småföretagsbarometern för Norrland. Det visar sig att det här
              är någonting som stämmer rätt väl överens med hur det ser ut i
              hela norra Sverige. Därför förvånar det mig att den här debatten
              handlar så mycket om förändringar i statlig verksamhet.
            </seg>
            <seg n="bf6a6b11">
              Idealet är tydligen för norra Sverige, när det gäller den regionala
              utvecklingen, att vi låser situationen som den var 2006. Så som
              staten såg ut 2006 ska det vara. Vem kan tro att det hade varit
              en hållbar utveckling för norra Sverige, för Norrbotten eller
              för Sverige? Självklart måste staten förändras. Självklart måste
              den statliga verksamheten få utvecklas. Annars tappar vi den helt
              och hållet.
            </seg>
            <seg n="dc7e3ed4">
              Det handlar om möjligheter att ta del av den service som finns,
              om att kunna ha fungerande kommunikationer när det gäller Internet,
              telefoner, post och kassaservice.
            </seg>
            <seg n="f647c2ff">
              Det är en utveckling där det måste förändras, men samhället måste
              också ställa krav. Det handlar om att det måste finnas en närvaro,
              en tillgång och en närhet i hela vårt land.
            </seg>
            <seg n="597dbd50">
              Jag tycker att det är mycket positivt att det regionala perspektivet
              lyfts fram så tydligt i ministerns svar. För det är bara genom
              en regional utveckling, genom att ta till vara regionernas och
              individernas möjligheter lokalt, som vi kan skapa utveckling.
            </seg>
            <seg n="23bb844c">
              Politikens uppgift är att skapa förutsättningar för det här,
              skapa möjligheter för entreprenörskap och konkurrenskraft. Det
              innebär också att sysselsättningen ökar. Och det är bara genom
              en tillväxtinriktad regionalpolitik som vi kan skapa möjligheter
              för att ta till vara den lokala och regionala miljöns unika förutsättningar
              i storstäderna, på landsbygden och i landsorten.
            </seg>
            <seg n="f9fe49e9">
              Jag som har vuxit upp på landsbygden i Norrbotten ser själv de
              fantastiska möjligheter som landsbygden har med rika naturresurser
              och kunniga och företagsamma människor.
            </seg>
            <seg n="b3265abb">
              Det gäller också att vi får en utveckling som tar vara på den
              boendemiljö och de naturvärden som uppskattas av så många och
              även skapar förutsättningar för utveckling. Det gäller att vi
              får en politik som tar till vara de möjligheter som finns att
              använda de resurserna.
            </seg>
            <seg n="9b06c794">
              Herr talman! I det sammanhanget känner jag mig mycket nöjd med
              tyngdpunkten på regional utveckling, med tyngdpunkten på lokala
              och regionala initiativ. För den här utvecklingen går inte att
              administrera från Helsingfors. Det här är någonting som endast
              kan ske genom att vi tar vara på förutsättningarna för den lokala
              utvecklingskraften.
            </seg>
          </u>
          <note type="speaker" n="04999819">
            Anf. 6 ÅKE SANDSTRÖM (c):
          </note>
          <u who="unknown" xml:id="i-76bdf32ff1cf0180-0" n="236cea91">
            <seg n="6b08869e">
              Herr talman! Interpellationer ska, enligt text som finns om vårt
              arbete, handla om kompletterande uppgifter i det pågående riksdagsarbetet.
              Jag tog mig friheten att ta reda på hur det har förhållit sig.
              Då man studerar vad interpellationsdebatterna har tenderat till
              undrar man om våra vänner som är här har förstått detta.
            </seg>
            <seg n="b75c74ad">
              Man har alltså i 14 eller 15 debatter på exakt samma tema ställt
              exakt samma frågor. Jag undrar: Har man tagit del av pågående
              riksdagsbehandling i de aktuella ärendena och av propositionerna?
              Jag tror att det ligger helt andra skäl bakom det här nötandet
              på statsråden. Man ska upprepa samma frågor. Man har exakt samma
              syfte med detta. Det är smutskastning, på ren svenska.
            </seg>
            <seg n="f23fcfc6">
              Hur har tidigare regionalpolitik varit? Titta i backspegeln?
              Peter Hultqvist har inte varit så länge i riksdagen, men jag har
              haft förmånen att få följa det här arbetet ganska länge. Det har
              inte varit ett dugg bättre.
            </seg>
            <seg n="97c2ab10">
              När var den största förändringen när det gäller statliga verk?
              När var den största nedläggningen på försvarssidan?
            </seg>
            <seg n="fedfbb6c">
              Under perioden 19982002 skulle vi försöka utveckla bredbandssatsningen.
              Jag hade oändliga debatter med Björn Rosengren om att få satsa
              på det som faktiskt Göran Persson i Torp tyckte var en bra satsning,
              nämligen en digital allemansrätt. Nu äntligen kommer den till
              stånd. Det har också en stor betydelse att vi får en digital allemansrätt
              i hela landet.
            </seg>
            <seg n="932e3585">
              Låt mig säga att jag har stor respekt för de skillnader som finns
              i landet. Jag känner mycket väl till det.
            </seg>
            <seg n="87037cbe">
              Småföretagsbarometern är ett annat kvitto på hur det står till
              i riket. Jag kan bara mer exakt svara för mitt eget hemlän, Västerbotten.
              Där har antalet småföretag som har startats ökat med 64 procent
              från 2006 till i dag. Det är faktiskt ofattbart mycket.
            </seg>
            <seg n="a89438db">
              Jag tror också, som det delvis står i det svar som även jag får
              tacka för, att vi måste tro på att det finns en egen kraft. Jag
              vill tro att vi är överens där. Men ingen har betonat att det
              faktiskt också måste bygga på människors egen kraft att starta
              och driva företag. Här har det blivit väldigt många förbättringar.
              Det ska bli lättare att starta och driva företag. Det gäller inte
              minst inom finansieringsområdet.
            </seg>
            <seg n="c038bada">
              Det jag har studerat de senaste veckorna är den nya inriktningen
              på transportstödet. Det har i mycket stor utsträckning hjälpt
              de mindre företagen med de längre avstånden. Det var också sagt
              att de som bor längre norrut ska kunna få mer än dem som finns
              söderut. Det har gjorts många insatser just på småföretagarområdet.
            </seg>
            <seg n="6f407c5a">
              Jag har respekt för att det är stora skillnader, men vi måste
              också vara överens om att vi har tagit del av och förstått det
              budskap som vi under tre år har fört fram i både riksdagsdebatter
              och betänkanden.
            </seg>
          </u>
          <note type="speaker" n="35efdc5d">
            Anf. 7 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b5bfeaa843371fea-1" n="b818c94d">
            <seg n="f9aba7f7">
              Herr talman! Låt mig börja med att säga: Frågor om enskilda verksamheter
              som olika statsråd ansvarar för måste just de statsråden svara
              på. Det tror jag är en ordning som talmannen håller med om.
            </seg>
            <seg n="503b2d59">
              Jag tycker att det i grunden är bra att Socialdemokraterna äntligen
              har börjat engagera sig i den regionala tillväxtpolitiken. Det
              har verkligen inte varit ett favoritämne tidigare.
            </seg>
            <seg n="102d590e">
              När vi tillträdde beslutade vi, som jag sade i interpellationssvaret,
              om en nationell strategi för tillväxt. Det som då var viktigt
              var att peka ut vilka områden vi skulle jobba med och att bilda
              strukturfondspartnerskap, så att vi hade en organisation ute i
              våra län. Men det skulle också kombineras med insatser som är
              av generell natur som hjälper länen att jobba med det som är de
              lokala och regionala förutsättningarna.
            </seg>
            <seg n="7ee13c12">
              Jag har runt om i landet på ett antal ställen haft samtal om
              den nationella strategin och om hur det här ser ut. Det har varit
              socialdemokrater, moderater, centerpartister och alla andra som
              har suttit och diskuterat detta. Det finns en bred samsyn kring
              att den strategi vi har är väl fungerande och bra.
            </seg>
            <seg n="1b3e9af8">
              Men precis som jag sade i interpellationssvaret är arbetskraftsförsörjning,
              kompetensförsörjning och omställningen på miljö- och klimatområdet
              några områden som vi kan behöva förtydliga. Men i grunden finns
              det en stor samsyn runt om i landet kring att det här är bra.
              Och det är både företag och ideella organisationer och andra som
              har varit med.
            </seg>
            <seg n="477551d8">
              Alliansregeringen tror på en generell politik, nämligen att skapa
              förutsättningar för tillväxt runt om i landet. Då är det några
              saker som är viktiga för att det ska fungera. Infrastrukturen
              är en sådan. Det är bara att beklaga att det, när vi tillträdde,
              fattades 100 miljarder till infrastruktur. Nu får vi städa bordet
              efter Socialdemokraterna som inte förmådde annat än att sätta
              spaden i jorden de finansierade aldrig någonting. Här får vi nu
              städa.
            </seg>
            <seg n="270f0881">
              Likadant är det när det gäller bredbandssatsningen, som Åke Sandström
              tog upp. Man ondgör sig över att det är marknaden som styr. Men
              det var ju Björn Rosengrens idé. Det var hela hans affärsidé att
              det var marknaden som skulle bygga bredband och inte samhället.
              Det är därför det ser ut som det gör. Även där får vi städa. Nu
              visar det sig nämligen att landsbygden och glesbygden inte får
              bredband på marknadens villkor. Då måste samhället gripa in, och
              det är precis det vi nu gör. Vi städar efter Socialdemokraternas
              misslyckande i infrastrukturpolitiken.
            </seg>
            <seg n="06c0bd9b">
              Forskning och innovation är ett annat område som är viktigt.
              Där tillför vi 5 extra miljarder fram till 2012, och vi höjer
              nivån med 5 miljarder. Men om man ska få tillgång till de här
              resurserna bygger det också på att det finns innovations- och
              forskningsprojekt att gå in i, och det är upp till regionen att
              ta fram den typen av insatser.
            </seg>
            <seg n="5d75fc8a">
              Klimat- och energipolitiken är naturligtvis ett jätteområde som
              kommer att tillföra mycket nya jobb i Jämtland, Västerbotten,
              Dalarna och var det nu är. Det handlar om nätinvesteringar. Det
              handlar om investeringar i konkreta projekt. Där förenklar vi
              med regelverk och annat för att göra det möjligt att snabba på
              processer för att det här ska komma i gång.
            </seg>
            <seg n="e1968500">
              Hundra åtgärder för företagande har gjorts för att underlätta
              entreprenörskapet. Här tror jag att den stora skiljelinjen finns.
            </seg>
            <seg n="50203842">
              Ingen av er har nämnt ordet företagande när ni har pratat här.
              Vi från alliansen tycker att tillväxt byggs underifrån genom att
              regeringen skapar förutsättningar för tillväxt i hela landet.
              Men det är de lokala och regionala nivåerna som jobbar med konkreta
              idéer.
            </seg>
            <seg n="b25eae95">
              Ni tror att tillväxt byggs uppifrån och att det är de statliga
              myndigheterna och verken som är grunden för detta. Jag tror att
              ni kommer att ha svårt att sälja in det budskapet i längden. Nu
              när vi satsar på företagande som grund för tillväxt växer det
              också i de regioner som jag kommer ifrån som har haft det otroligt
              bekymmersamt under lång tid.
            </seg>
            <seg n="19f7e4ee">
              Åke Sandström och Stefan Tornberg har pekat på Norrlandsfonden,
              Företagarna och andra. Nu ökar tillväxten i de små och medelstora
              företagen men också i en del av basindustrin i de områden som
              har varit mest utsatta och mest drabbade under lång tid. Det visar
              väl ändå att regeringens politik ger goda resultat, även om vi
              inte är färdiga.
            </seg>
          </u>
          <note type="speaker" n="b485486c">
            Anf. 8 HANS STENBERG (s):
          </note>
          <u who="hans_stenberg_6f64dd" xml:id="i-5a3486cce66fec8a-1" n="7eab11cf">
            <seg n="71ba8813">
              Herr talman! Jag fick inte svar på någon av frågorna. Jag tycker
              att det är självklart att statliga verksamheter ska utvecklas.
              Men utveckling kan inte vara detsamma som att flytta. Det kan
              inte vara utveckling att flytta väl fungerande statliga verksamheter
              från en ort till en annan. Det är ingen utveckling. Det är avveckling
              på den ort som drabbas.
            </seg>
            <seg n="eec1926f">
              Jag frågar Maud Olofsson: Har staten något ansvar när man som
              stor arbetsgivare lägger ned en verksamhet i en liten utsatt kommun?
            </seg>
            <seg n="ba7816b9">
              Jag tycker inte att det är så svårt att svara med ett ja eller
              ett nej på den frågan. Hittills har ministern slingrat sig undan
              det.
            </seg>
            <seg n="65a8d576">
              I samband med nedläggningen i Ånge ställde jag en interpellation
              om det samlade ansvaret som rörde Maud Olofssons eget fögderi,
              där Specialfastigheter ligger. När man lagt ned den verksamheten
              i Ånge står Specialfastigheter där med en stor och dyr fastighet
              som i princip blir värdelös.
            </seg>
            <seg n="6889b8c1">
              Jag efterlyser något slags koncerntänkande även inom staten.
              Det är lätt att säga att den ministern har ansvaret för det, och
              den ministern har ansvaret för det. Ingen ser till helheten. Då
              är det lätt som regeringen gör att skjuta ifrån sig alla frågor.
              Man kan alltid säga att det är någon annans ansvar. Det blir lite
              märkligt.
            </seg>
            <seg n="a0cffc66">
              Jag försökte också få något slags besked om hur Maud Olofsson
              ser på den överenskommelse som vi ingick mellan Socialdemokraterna
              och Centerpartiet när det gällde jobben i Sollefteå i samband
              med försvarsnedläggningen. Har man något ansvar för att hålla
              ingångna överenskommelser? Eller är det bara när det är socialdemokratiskt
              regeringsinnehav som överenskommelsen ska följas? I annat fall
              är det bara att strunta i den.
            </seg>
            <seg n="dc93c3d0">
              Den här regeringen pratar mycket och gärna om företagande. Det
              är bra. Vi behöver mer av privata företag, mer av utveckling på
              det området. Men det krävs också att staten tar ansvar för sin
              del. Det finns ännu i världshistorien inte något samhälle där
              de privata företagen har kunnat utvecklas helt på egen hand utan
              stöd av en fungerande samhällsapparat, där staten också tar ansvar
              för att upprätthålla sina delar.
            </seg>
            <seg n="1753781e">
              Vi har verksamheter som går att bedriva i princip var som helst
              i landet. Tidigare har vi mellan våra partier, Socialdemokraterna
              och Centerpartiet, varit helt överens om att vi i mesta möjliga
              mån ska lägga dem i utsatta kommuner. Centerpartiet har till och
              med kritiserat oss socialdemokrater för att vi har gjort för lite
              av det, trots alla de många utlokaliseringar av verksamheter som
              har gjorts.
            </seg>
            <seg n="3e4d7599">
              När Centerpartiet, som tidigare har varit den stora värnaren
              av glesbygden, sitter i regeringen och på den ministerpost som
              har att hantera de här frågorna ser vi plötsligt en våg av flyttningar
              från glesbygden och mindre kommuner in till stora kommuner, framför
              allt huvudstadsområdet. Det kan väl ändå inte vara en riktig politik.
            </seg>
          </u>
          <note type="speaker" n="c160392a">
            Anf. 9 PETER HULTQVIST (s):
          </note>
          <u who="peter_hultqvist_c9866b" xml:id="i-abde464c1c697ea3-1" n="c530d57b">
            <seg n="0d0e94ad">
              Herr talman! Läget är det att det inte finns någon samordning
              mellan departementen när det gäller de regionalpolitiska konsekvenserna
              av olika beslut som regeringen tar. Man avväger inte de regionalpolitiska
              effekterna i de viktiga besluten. Man har inte styrningen på de
              statliga verken och myndigheterna. Jag tycker att exemplet Sollefteå,
              som ministern ännu inte har kommenterat, är oerhört intressant
              ur den aspekten.
            </seg>
            <seg n="195b091e">
              Överstyrelsen för civil beredskap som blev Krisberedskapsmyndigheten
              är avvecklad. Apotekets distansapotek är avvecklat. Skattekontorets
              växel är det nu beslutat om. Det som är kvar är de 14 jobben på
              hundavelsstationen som ni nu undersöker privatisering av.
            </seg>
            <seg n="9610cbf8">
              Det är ett mycket tydligt exempel på hur det saknas styrning.
              Jag vill bara upprepa det, och ministern har chans att kommentera
              det.
            </seg>
            <seg n="4988925f">
              Om bredband hade jag en debatt med Åsa Torstensson för en tid
              sedan. Hon pekar på att det under åren 20012007 skedde en så omfattande
              utbyggnad på det området i Sverige att vi låg väldigt bra till
              i jämförelse med många andra länder. 5 miljarder kronor hade satsats.
            </seg>
            <seg n="aef14131">
              Under den tiden var det dessutom, vilket jag upplyste om i den
              debatten, socialdemokratisk regering. Jag var själv inblandad
              i ett projekt i Dalarna där Telia, kommunerna och länsstyrelsen
              gick ihop och byggde ut bredbandsnätet på ett föredömligt sätt
              i samarbete med Gunnar Björk, din partivän som då var landshövding.
            </seg>
            <seg n="418ad267">
              Nog skedde det saker, och nog var det staten som var kraften
              i det. Ni tog bort den typen av stöd, och nu står du och pratar
              om 253 miljoner i något landsbygdsstöd till bredbandsutbyggnad.
              Det är pengar som inte kommer att räcka till särskilt mycket.
            </seg>
            <seg n="cbe77055">
              Tittar man på hur det ser ut nu runt om i världen har Frankrike
              10 miljarder i offentliga program, Finland 1,25 miljarder, USA
              48 miljarder, Tyskland 1,7, Sydkorea 7,5. Jag kan fortsätta och
              göra den här listan hur lång som helst. Vi håller på att halka
              efter.
            </seg>
            <seg n="cf6d76f1">
              Den som talade om att marknaden skulle lösa det var Åsa Torstensson
              för en vecka sedan när hon pratade om att man skulle gradera upp
              nätet. Då skulle marknaden sköta det, och det fanns inte en statlig
              peng i det.
            </seg>
            <seg n="29b159ae">
              Marknaden var det som hon talade om, och du står här och säger
              att ni inte talar om marknaden. Det är dags för lite bättre samordning
              mellan inte bara departementen utan också ministrarna, tycker
              jag.
            </seg>
            <seg n="5274e9d6">
              Det är mycket som brister. Vi ser i dag i tidningen att det kommer
              en statlig utredning som föreslår att myndigheter inte får stänga
              lokalkontor och hänvisa till nätet. Samhällsservicen måste förbättras
              och vara likvärdig i hela landet.
            </seg>
            <seg n="68954c97">
              Det finns kommunalråd som genom pressmeddelanden fått veta att
              ortens statliga myndighetskontor ska läggas ned. Man kräver att
              staten ska vara närvarande i alla kommuner och att det ska finnas
              minst ett servicecentrum i varje kommun. Det är Lars Högdahl som
              har genomfört den utredningen.
            </seg>
            <seg n="041384ab">
              Jag tycker att det verkar vara bra krav. Verklighetsanalysen
              verkar också bra.
            </seg>
            <seg n="1b8fb8ec">
              Det här kommer vi att återkomma till i olika sammanhang. Men
              här har ministern nu chansen att göra något åt sin egen politik
              och rycka upp det som är mindre bra eller dåligt.
            </seg>
            <seg n="be0c06a9">
              I Pajala är Northland Resources beredda att satsa 4 miljarder
              i en investering som ger 1 800 arbetstillfällen. Det handlar om
              att öppna två gruvor i Sverige och en i Finland.
            </seg>
            <seg n="a7e18dab">
              Det krävs ett järnvägsbygge för att det ska bli verklighet. Är
              det inte klokt att ge ett besked om att man är beredd från regeringens
              sida att driva järnvägsfrågan? Den järnvägen ska byggas för att
              man ska klara gruvdriften i framtiden.
            </seg>
            <seg n="ffe8b6d8">
              Ge ett besked om att det finns stöd för det järnvägsbygget! Gör
              det nu! Det skulle i alla fall bidra till något positivt när det
              gäller den mörka bilden av regeringens regionalpolitik.
            </seg>
          </u>
          <note type="speaker" n="71b707a1">
            Anf. 10 BERIT ANDNOR (s):
          </note>
          <u who="berit_andnor_e7c6b5" xml:id="i-c24b4d3c15d96b76-1" n="5922a225">
            <seg n="fe7464e7">
              Herr talman! Den fråga jag inte får svar på från Maud Olofsson
              är: Varför flyttar regeringen fungerande statlig verksamhet från
              Östersund till Helsingfors? Dessutom har denna verksamhet flyttats
              till Östersund för att kompensera nedläggningen av regementena,
              bortfallet av statlig verksamhet. Varför ska Sikaverksamheten
              finnas i Helsingfors, Maud Olofsson? Är man bättre på att analysera
              verksamheten i Helsingfors än man är i Östersund? När företrädare
              för Regeringskansliet motiverar flytten med att verksamheten måste
              sitta nära regeringen borde vi väl i alla fall få ett svar på
              hur regeringen har tänkt. Varför ska den vara nära regeringen?
            </seg>
            <seg n="fb9f7923">
              Jag får inget svar på det. Är det så att man tycker att man analyserar
              en verksamhet mycket bättre i Helsingfors måste man ju kunna tala
              om varför. Men det gör man inte, och jag väntar fortfarande på
              att Maud Olofsson förklarar detta. Maud Olofsson har faktiskt
              ett regionalpolitiskt ansvar. Det kan låta märkligt för Maud Olofsson,
              men så är det ju.
            </seg>
            <seg n="d9ef7f32">
              Varför ställer vi interpellationer? Det gör vi för att situationen
              är väldigt allvarlig. I Jämtlands län minskar befolkningen. Jobben
              försvinner. Jobben flyttas dessutom genom aktiva beslut av den
              borgerliga regeringen och Maud Olofsson. Arbetslösheten ökar dag
              för dag. Situationen är mycket allvarlig. Då kan man väl ändå
              förvänta sig att regeringen inte direkt medverkar till och spär
              på den negativa utvecklingen utan försöker hålla fast vid det
              som vi socialdemokrater har byggt upp.
            </seg>
            <seg n="d431bc7f">
              Nej det gör man icke. Har inte Maud Olofsson ett regionalpolitiskt
              ansvar?
            </seg>
          </u>
          <note type="speaker" n="248d1ea9">
            Anf. 11 STEFAN TORNBERG (c):
          </note>
          <u who="stefan_tornberg_ce5c0c" xml:id="i-3a88c606cb89b566-1" n="0b47e4fa">
            <seg n="fcb95ac6">
              Herr talman! I mitt förra inlägg pekade jag mycket på den relativt
              sett positiva utveckling som finns uppe i min bygd och mina hemtrakter.
              Samtidigt vill jag också instämma i att situationen är allvarlig.
              Vi står inför en svår regional utveckling.
            </seg>
            <seg n="3a85ce99">
              Jag värjer mig däremot lite grann mot Berit Andnors påstående
              att vi ska bygga vidare på det Socialdemokraterna har gjort. Det
              är roligt att Peter Hultqvist hänvisar till Pajala; jag var nämligen
              där i söndags kväll. Pajala är en kommun som nu har kvar 30 procent
              av den befolkning man hade i början av 60-talet. Under den perioden
              är det Socialdemokraterna som har regerat, så mer av den politiken
              vill inte jag se för de här bygderna.
            </seg>
            <seg n="d853300d">
              Pajala är ett bra exempel på den demografiska utmaning man står
              inför nu. Ålderssammansättningen i många kommuner, inte minst
              i Norrlands inland, är av den karaktären att det är svårt att
              få ett underlag för en positiv utveckling. Självklart måste samhället,
              staten, regionen och kommunerna ta ett ansvar och skapa förutsättningar
              för att bygga upp det här.
            </seg>
            <seg n="ccf35cd2">
              I Pajala har man, som Peter Hultqvist nämnde, ett hopp om att
              Northland Resources, ett privatägt kanadensiskt bolag finansierat
              av norskt kapital, kommer i gång med gruvbrytning. Men jag blir
              lite förvånad över med vilket lättsinne Socialdemokraterna investerar
              i infrastruktur. Under den förra mandatperioden gjorde man i och
              för sig likadant. Man hade många spadar i jorden men inga pengar
              att finansiera med, och det är kanske samma sak här. Egentligen
              utan något underlag konstaterar man att man ska satsa 2 miljarder
              på en järnväg för ett industriprojekt som fortfarande är i planeringsskedet.
              Jag är lite förvånad över det ansvar för samhällsekonomin som
              visas från socialdemokrater i den här debatten.
            </seg>
            <seg n="6b1cf298">
              Jag kan dela kritiken om att de statliga myndigheterna är lite
              fantasilösa i sin organisering. Man är kvar i ett centralistiskt
              tänkande där man trodde att det handlade om att samla äggen. Men
              det handlar ju om att nyttja den nya tekniken på ett bättre sätt
              och se till de möjligheter som det innebär att utlokalisera verksamhet.
            </seg>
          </u>
          <note type="speaker" n="4f0323b5">
            Anf. 12 ÅKE SANDSTRÖM (c):
          </note>
          <u who="unknown" xml:id="i-7d1f01d1a6509e07-0" n="236cea91">
            <seg n="93ff0dbf">
              Herr talman! Först vill jag nämna en väldigt intressant sak som
              jag också har varit med om i andra debatter, och det handlar om
              det så kallade ministerstyret. KU:s ordförande Berit Andnor förordar
              med kraft att vi ska ha ministerstyre över myndigheter och statliga
              verk. På något annat sätt kan jag inte tolka inlägget, eftersom
              hon skyller regeringen för vad en myndighet eller ett verk har
              gjort i det ena eller det andra avseendet. Det är en intressant
              fråga. Jag säger inte att det är fel; jag säger bara att det är
              intressant med tanke på Berit Andnors professionalitet i andra
              sammanhang.
            </seg>
            <seg n="8f371017">
              Jag har själv skrivit många motioner om att flytta ut statliga
              verk och myndigheter från storstaden. Där håller jag med Hans
              Stenberg. Vi är också överens, tror jag, om att vi har för många
              stuprör i det här samhället och för få hängrännor. Vi skulle kunna
              ha en bättre samordning. Det är också sådant som borde ligga i
              möjligheternas härad.
            </seg>
            <seg n="0f073be8">
              Bredbandssatsningen kanske vi skulle behöva precisera lite grann.
              Det jag menade och har fog för var att när det gäller accessnätet
              som vi talade om fram till 2002 fick vi inte något gehör för att
              staten skulle göra en insats. Det är det som är skillnaden.
            </seg>
            <seg n="14e3b1d9">
              Däremot var det stora satsningar i stomnätet, och vi i Västerbottens
              län var väl först med att ha en mycket komplett utbyggnad i samverkan
              mellan regionen, kommunerna och länsstyrelsen. I sammanhanget
              fanns också EU-stöd.
            </seg>
            <seg n="a962faee">
              Jag hinner inte gå in på biobränslesatsningen och energipolitiken
              här, men den kan ge oerhört mycket ur regionalpolitisk synpunkt
              för jobb i hela landet. Där har vi oändliga möjligheter som vi
              kanske får debattera en annan gång.
            </seg>
          </u>
          <note n="531dc091">
            Anf. 13 FÖRSTE VICE TALMANNEN:
          </note>
          <u who="unknown" xml:id="i-5a237608396a91fe-0" n="236cea91">
            <seg n="1a406b90">
              Med anledning av Åke Sandströms anförande har Berit Andnor begärt
              ytterligare inlägg, men tyvärr är det inte tillåtet med fler inlägg
              i denna interpellationsdebatt.
            </seg>
          </u>
          <note type="speaker" n="5d8e70a2">
            Anf. 14 JASENKO OMANOVIC (s):
          </note>
          <u who="unknown" xml:id="i-76bdf32ff1cf0180-1" n="236cea91">
            <seg n="aedb76ce">
              Herr talman! Jag får börja med att tacka ministern för svaret.
            </seg>
            <seg n="d4a3c0a5">
              Den 17 november 2006, med samma talman och samma minister, stod
              jag här och ställde en fråga. Interpellationen handlade då om
              Utansjö bruk i Härnösand. Det höll på att läggas ned på grund
              av att elpriserna var alldeles för höga, och då bad jag ministern
              använda de möjligheter en minister har i form av ägardirektiv
              till ett statligt bolag som heter Vattenfall för att hjälpa vår
              basindustri. Det var ju inte bara Utansjö bruk i Härnösand som
              var nedläggningshotat.
            </seg>
            <seg n="14c32919">
              Under de tre år som gått har man lagt ned en hel del pappersbruk
              i Norrland. Det är inte så mycket mer att säga om det. En del
              har försvunnit på grund av att ministern inte ville använda sin
              makt i form av ägardirektiv och det förtroende hon fått från svenska
              folket att styra landet och faktiskt hjälpa företagen.
            </seg>
            <seg n="9d99ad9c">
              I min hemkommun Härnösand har det, förutom Utansjö bruk, under
              den här tiden fallit bort 200 statliga arbetstillfällen. Nu i
              dag fick vi läsa i Tidningen Ångermanland att även Region Mitt
              för Vägverket försvinner. Det är 150 jobb till.
            </seg>
            <seg n="700827e3">
              Det här var exempel från Härnösand under den här tiden. Vi kan
              även ta exemplet Sollefteå. Peter Hultqvist har nämnt mycket,
              men man kan också nämna bilindustrin. Bilindustrin i Sollefteå
              är inte så stor, men det fanns en underleverantör där. Jag säger
              fanns. Det fanns en bromsbandsfabrik som tillverkade bromsbelägg.
              De drabbades av detta, precis som all annan bilindustri och underleverantörer,
              och orderingången gick ned.
            </seg>
            <seg n="5b12fd5f">
              Regeringen kom efter ett halvår och sade att de satsade 28 miljarder
              på bilindustrin. I Sollefteå hade de varit tvungna att varsla
              och säga upp folk i två omgångar, men nu tänkte de att nu är det
              vår chans att rädda fabriken. Vad händer? De skickar in en ansökan,
              och får ett svar från Näringsdepartementet. I svaret stod det
              en mening: Tack, vi har tagit emot er ansökan.
            </seg>
            <seg n="27e5c41d">
              Det var allt man fick från Näringsdepartementet. Nu är fabriken
              helt fungerande och i full gång, men i Tyskland. I Sollefteå sitter
              ett antal arbetare i 5055-årsåldern som har jobbat i fabriken
              uppemot 30 år och som nu är arbetslösa. Vilka utsikter och vilken
              framtid har de?
            </seg>
            <seg n="f418466f">
              De har blivit lovade 28 miljarder. Sedan fick de ett brev: Tack,
              vi har tagit emot er ansökan.
            </seg>
            <seg n="8e73e92a">
              Herr talman! Det finns tyvärr hur många exempel som helst på
              hur man inte styr detta land från Näringsdepartementet.
            </seg>
          </u>
          <note type="speaker" n="2d0b7f8f">
            Anf. 15 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-ac4232573289058f-0" n="eca2baef" next="i-24f9c32e41363518-0">
            <seg n="7b358e56">
              Herr talman! Jag hade inte tänkt gå in just i denna debatt, men
              jag kan faktiskt inte låta bli när jag hör dessa trogna herrar
              från Centerpartiet.
            </seg>
            <seg n="8fd3e7fe">
              I Gävleborgs län är det 16 000 arbetslösa nu. Prognosen visar,
              Åke Sandström, Stefan Tornberg och näringsministern, att det om
              två år kommer att vara över 21 000 arbetslösa i Gävleborg.
            </seg>
            <seg n="076d4984">
              När vi ställer interpellationer här i riksdagen och är en kontrollmakt
              och frågar ansvariga statsråd vad de tänker göra åt situationen
              går Åke Sandström upp och tycker att vi nöter på statsrådet. Åke
              Sandström kanske tycker att han borde finnas med i någon kommitté
              som bestämmer vilka interpellationer som får ställas. Jag tycker
              att det var ett allvarligt inlägg från Åke Sandström.
            </seg>
            <seg n="49f82c28">
              I Gävleborg, mitt kära hemlän, skjuts järnvägsinvesteringar upp
              för att man ska spara 85 miljoner kronor. Det betyder att man
              skjuter upp byggandet av dubbelspår söder om Gävle och fler mötesplatser
              norr om Gävle. Det är inte bra. Det är inte bra för vår stora
              basindustri som verkligen behöver bättre infrastruktur för att
              kunna hävda sig ordentligt.
            </seg>
            <seg n="7797f492">
              Vi har ett jättebra samordningskansli för länsstyrelse, regionförbund
              och så vidare som i denna svåra stund, hävdar jag, ordnar utbildningar
              åt arbetslösa. Men man får inte detta finansierat. Alltså måste
              man från regionförbundets sida gå ut och låna pengar. Men söta
              rara, vem vill låna ut pengar och agera bank därför att staten
              inte ställer upp i tillräcklig omfattning?
            </seg>
            <seg n="82d6c463">
              Vi har en situation i länet, Sandström, Tornberg och ansvarig
              minister, där många IF-metallare är tvungna att gå ned i lön.
              De har fått välja mellan att bli uppsagda eller att gå ned i lön,
              och vi har en regering som inte gör ett dugg åt detta.
            </seg>
            <seg n="f01f99ce">
              I Sandvikens kommun har man en sådan situation att man vill ha
              mer kompetens och yrkesutbildning riktad just till den typ av
              industri som är stor där, exportindustrin. Man har fått nej. Det
              är en ytterst allvarlig situation.
            </seg>
            <seg n="4709b69a">
              Då ska vi sitta här och höra att man nöter på statsråden. Det
              tycker jag inte alls är någon lämplig kommentar. Det är därför
              som jag blir lite upprörd.
            </seg>
            <seg n="b9dcf007">
              Det finns ett stort behov av branschforskningsprogram som Peter
              Hultqvist har pekat på. Det är bara att gå till pappersindustrin,
              till träförädlingsindustrin eller till stålindustrin därför att
              det som man vill ha är tillämpad forskning för att kunna ha en
              produktutveckling och för att kunna ha en utveckling av sina processer,
              vare sig det gäller produkter, energi eller annat. Men det krävs
              branschforskningsprogram.
            </seg>
            <seg n="1818fbd6">
              Jag ska sluta med att säga något ytterst allvarligt igen. Tornberg
              står här och är ganska lyrisk över situationen och att det finns
              så många jobb uppe i Norrbotten. Ska vi be de arbetslösa i Gävleborg
              att flytta upp dit eller varför inte till Västerbotten? Det är
              en allvarlig situation. Jag förstår att den är ganska likartad
              både i Norrbotten och i Västerbotten. Jag förstår att vi måste
              göra någonting gemensamt åt detta. Vi hoppas på svar från näringsministern
              också i just denna speciella fråga som handlar om vad man kan
              göra inom ramen för regionalpolitiken.
            </seg>
          </u>
          <note n="55adfcdf">
            Anf. 16 MARIE NORDÉN (s):
          </note>
          <u who="raimo_parssinen_3e848d" xml:id="i-24f9c32e41363518-0" n="eca2baef" prev="i-ac4232573289058f-0">
            <seg n="7b3c179a">
              Herr talman! Jag hade inte heller tänkt gå upp i denna debatt.
              Men Åke Sandström går upp och förvränger på något sätt hela grundlagen.
              Jag är tvungen att kommentera det eftersom det inte finns möjlighet
              för tidigare talare att kommentera det.
            </seg>
            <seg n="0c2273bb">
              Jag tycker att Åke Sandström ska läsa grundlagen där det tydligt
              sägs att all makt utgår från folket och att regeringen har ett
              ansvar för myndigheterna.
            </seg>
            <seg n="a5928ba1">
              Man kan inte låta bli att förundras över regeringens förhållningssätt
              när det gäller de statliga jobben. Precis som Berit Andnor säger
              finns det en aktiv vilja att flytta jobben från olika delar i
              landet tillbaka till Helsingfors. Regeringen har inga problem
              att bedriva ministerstyre och ta ställning till var de statliga
              jobben ska vara.
            </seg>
            <seg n="e4a2e253">
              Jag kan konstatera att vi i Jämtland hade en förhoppning om att
              få till stånd statliga jobb genom en anstalt. Men detta vill regeringen
              inte ta i med tång utan ställer sig vid sidan om och säger: Detta
              är inte vår sak att ta ställning till.
            </seg>
            <seg n="63a7afc0">
              I Jämtland kan vi tydligt visa på att statliga jobb betyder mer
              än bara dessa jobb. De genererar också viktiga jobb i näringslivet.
            </seg>
            <seg n="4fd0c804">
              Men när man aktivt har tagit bort statliga jobb i landet har
              vi sett hur ansvaret för servicen ute i landet har krympt med
              denna regering. Det statliga stödet till service blir allt mindre.
            </seg>
            <seg n="e37def50">
              Jag tycker att det finns anledning att fundera över om regeringen
              med Moderaterna i spetsen över huvud taget har någon vilja att
              bedriva en aktiv regionalpolitik. Här har Centerpartiet, precis
              som i många andra frågor, abdikerat. Man har känt att Centerpartiet
              tidigare har haft en tydlig regionalpolitisk prägel, men den finns
              inte kvar längre. Det tycker jag att också detta svar visar. Jag
              tycker också att debatten som sådan visar att det finns en vilja
              att försöka upprätta något slags heder i detta sammanhang i regionalpolitiken
              som Centern ändå har som en hjärtefråga.
            </seg>
            <seg n="fbd17746">
              I dagsläget är det två centerherrar som stöttar ministern. Jag
              kan konstatera att så inte var fallet i fredags när vi debatterade
              uranbrytning. Det är bara att beklaga att partilinjen är så varierande.
            </seg>
          </u>
          <note type="speaker" n="4eb0bb8f">
            Anf. 17 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b5bfeaa843371fea-2" n="b818c94d">
            <seg n="643c953d">
              Herr talman! Hur många ärenden ska vi diskutera på samma gång?
              Nu diskuterar vi regional utveckling, och jag tycker att vi kan
              hållas oss till det.
            </seg>
            <seg n="c8b911bd">
              Först och främst vill jag säga att det är klart att staten har
              ett ansvar för statlig verksamhet. Det är alldeles givet. Men
              den ska också bedrivas effektivt. Vi vill inte ha mer stat, vi
              vill ha mindre stat. Men de statliga verksamheter som vi har ska
              vara effektiva och moderna, och de ska finnas i hela Sverige.
            </seg>
            <seg n="a9bd3a65">
              I budgetpropositionen står det: Det är viktigt att de statliga
              myndigheternas lokalisering i större utsträckning får en större
              spridning över landet. Det handlar om att noga pröva om myndigheter
              kan lokaliseras utanför storstäderna, i första hand till lärcentrum
              eller andra större orter. Vidare står det: En utgångspunkt är
              att myndigheterna ska kunna utföra sina arbetsuppgifter effektivt.
            </seg>
            <seg n="84c3adfc">
              Det är de riktlinjer som vi har till de statliga myndigheterna,
              och det är en bra signal till dem.
            </seg>
            <seg n="e807962d">
              Däremot måste man säga att vi också begär av dem att de ska vara
              effektiva. Oavsett vad ni säger i den här talarstolen inser ni
              också att det behöver ske förändringar inom den statliga myndighetssfären.
            </seg>
            <seg n="5ae92fcb">
              Det som vi också gör är att se till att försöka samordna statlig
              service med kommunal och privat service. Jag vill gärna nämna
              ett exempel som handlar om nystartskontor där vi nu prövar en
              ny modell för att underlätta inte minst för utlandsfödda att starta
              och driva företag. Sedan den reformen genomfördes, och som vi
              nu har på prov på ett antal ställen runt om i landet, har 240
              företag startats. Det är den senaste siffra som jag har fått.
              Det är också ett sätt att möta detta, att ha en effektiv och bra
              service, därför att många av våra myndigheter, precis som Åke
              Sandström säger, sitter i separata rum och har inte en tillräckligt
              tillgänglig service för dem som behöver det.
            </seg>
            <seg n="3867b91f">
              Jag som har jobbat mycket med landsbygdsutveckling vet att det
              är väldigt viktigt att också samordna service.
            </seg>
            <seg n="4f401b34">
              Jag håller med Socialdemokraterna. Centerpartiet är den starka
              kraften för landsbygdsutvecklingen i Sverige. Vi trycker på för
              ökade satsningar just för att skapa de rätta förutsättningarna.
            </seg>
            <seg n="ad0ee370">
              Sett till de budgetsatsningar som är gjorda är infrastrukturen
              en av de viktigaste delarna i sammanhanget. Det gäller allt, från
              enskilda vägar till bredband, finmaskiga vägnät samt skötsel och
              underhåll.
            </seg>
            <seg n="ef9085f7">
              Återigen: Det fattades 100 miljarder när vi tillträdde. Ni hade
              ju raserat landets hela infrastruktur. Nu försöker vi steg för
              steg med en närtidssatsning på 12 ½ miljard utöver planen att
              göra detta. Fördelen med att vi ligger långt framme är att vi
              får mycket för pengarna när det är lågkonjunktur. Det är bra när
              vi ska göra sådana satsningar.
            </seg>
            <seg n="b7a413cd">
              Jag skulle också vilja kommentera Pajala, för det är ett jättebra
              exempel på att regeringen, tillsammans med den finska regeringen,
              är mycket aktiv. Det här är ett projekt där både Finland och Sverige
              är engagerade. Där gör vi en gemensam satsning för att liksom
              få mesta möjliga investering och bästa möjliga resurser runt omkring
              för att det ska kunna bli en lokalisering.
            </seg>
            <seg n="d6978ecb">
              Det handlar om infrastruktur men också om elförsörjning. Det
              handlar även om arbetskraftsförsörjning. Alldeles nyligen gav
              jag våra myndigheter i uppdrag att göra en analys av hur det ser
              ut när det gäller arbetskraftsförsörjningen på de orter där man
              faktiskt är i behov av ökad arbetskraft. Pajala är ett sådant
              exempel. Men vi kommer att se detta också på andra ställen där
              man nu expanderar, till exempel inom basindustrin.
            </seg>
            <seg n="39c5bbc0">
              En annan sak som regeringen har gjort och som jag tycker är viktig
              och som visar på den stora skillnaden är satsningarna när det
              gäller det privata entreprenörskapet. Det är ändå det som måste
              vara grunden. Det är klart att statlig verksamhet är en viktig
              del för att få samhället att fungera där är vi helt överens men
              ni fastnar i det. Om ni ägnade åtminstone lite tid åt att fundera
              över regional tillväxt utifrån ett entreprenörskapstänkande skulle
              det vara intressant att höra vilka åtgärder ni då skulle vilja
              se.
            </seg>
            <seg n="3c3f4ae0">
              Detta med hundra åtgärder för ett bättre företagsklimat är också
              en av förklaringarna till att företagarna, också i mitt hemlän,
              säger att det nu ser bättre ut. Jag tror att vi har prövat tillräckligt
              av socialdemokratisk avfolkningspolitik. Nu finns det en tillväxtpolitik
              byggd på Centerpartiets och alliansens grundvärderingar.
            </seg>
          </u>
          <note type="speaker" n="17484768">
            Anf. 18 HANS STENBERG (s):
          </note>
          <u who="hans_stenberg_6f64dd" xml:id="i-5a3486cce66fec8a-2" n="7eab11cf">
            <seg n="8595ac3b">
              Herr talman! Vad Maud Olofsson inte säger är betydligt intressantare
              än de ord som kommer över hennes läppar. Det mesta låter ganska
              betydelselöst.
            </seg>
            <seg n="92674b45">
              Jag får inget svar när det gäller om staten har något ansvar
              vid nedläggning av statliga verksamheter i små kommuner. Det tolkar
              jag som att Maud Olofsson tycker att staten inte har något ansvar.
            </seg>
            <seg n="6076c4bd">
              Uppenbarligen tycker man inte heller att man har något ansvar
              för att hålla den överenskommelse som vi träffat när det gäller
              att ersätta jobben i Sollefteå.
            </seg>
            <seg n="0c93b3ba">
              Här talas det om effektivisering. Men när det gäller de myndigheter
              som vi talat om handlar det inte ett skvatt om effektivisering,
              utan det handlar om ren och skär flytt av verksamheter.
            </seg>
            <seg n="ac9a6919">
              Maud Olofsson vill gärna tala om infrastruktur och påstå att
              man nu gör ett slags jättestor satsning. Men sanningen är, vilket
              vem som helst kan utläsa i infrastrukturpropositionen, att det
              inte ens är fråga om en inflationsuppräkning på pengarna i förra
              infrastrukturpropositionen. Om vi talar om riktiga pengar är det
              inte mer budgetpengar här än tidigare, räknat på inflationen.
              Däremot är det så att till exempel min hemkommun tvingas spara
              in på skolan och äldreomsorgen därför att man tvingas lägga hundratals
              miljoner på statlig infrastruktur. Detta är uppseendeväckande.
            </seg>
            <seg n="eab38a32">
              Det är ändå märkligt. När landet hade en socialdemokratisk regering
              gick det att styra ut statliga verksamheter till olika delar av
              landet. Till och med Centerpartiet gick ut i artiklar. Riksdagsledamöter
              som fortfarande sitter i riksdagen skrev artiklar och gick ut
              om hur man hjälpte till med att flytta ut verksamheter i landet.
              Nu kan man ingenting göra trots att man sitter på regeringsmakten.
            </seg>
            <seg n="d3714d08">
              Jag undrar varför ni vill ha regeringsmakten om ni inte kan göra
              någonting i regeringsställning. Ni var ju så kraftfulla i oppositionsställning.
            </seg>
          </u>
          <note type="speaker" n="a9e369e8">
            Anf. 19 PETER HULTQVIST (s):
          </note>
          <u who="peter_hultqvist_c9866b" xml:id="i-abde464c1c697ea3-2" n="c530d57b">
            <seg n="6795435d">
              Herr talman! Kommunalrådet i Pajala heter Bengt Niska, en utomordentlig
              person. Tillsammans med s-regeringarna drev han fram en ny flygplats
              i Pajala en mycket stor och bra satsning och tillsammans med företaget
              i fråga har han nu ambitionen att klara hem gruvbrytning.
            </seg>
            <seg n="74101601">
              Det räcker inte att regeringen analyserar läget. Det är också
              dags att kliva något steg framåt och att ge en signal om att järnvägen
              ska byggas. Den kostar 800 miljoner inte 2 miljarder, som Tornberg
              säger.
            </seg>
            <seg n="e4c1af63">
              Att ge den typen av signal är inte att vara lättsinnig, utan
              det är att ge stöd åt ett projekt som är seriöst. Det handlar
              om 1 800 arbetstillfällen, om järnmalmsbrytning och om exportinkomster.
              Detta är en framtidssatsning som kan betyda mycket, så ge inte
              ett skimmer av oseriositet kring detta! Det vill jag varna för.
            </seg>
            <seg n="a446993a">
              Är det ministerstyre att, som Berit Andnor gjorde, stå här och
              säga att det sker en avveckling av statlig service och att regeringen
              måste rycka upp sig? Det tycker jag att man har full rätt att
              säga utan att bli anklagad för att vara oseriös.
            </seg>
            <seg n="ba8672d3">
              Det är nämligen så att länsrättsorganisationen halveras. Man
              centraliserar Försäkringskassan. Apoteket, som har ansvaret för
              en rikstäckande läkemedelsförsörjning, kommer om några år att
              ha svårt att garantera servicen i glesbygd. Bilprovningen avregleras,
              vilket kommer att leda till prisökningar utanför storstadsregionerna
              och också till minskad stationstäthet. Det här är några av de
              senaste reformverken som ni har åstadkommit, så nog behöver Sverige
              återupprätta regionalpolitiken.
            </seg>
            <seg n="3a90bc1c">
              Centern är ingen kraft i sammanhanget. Centern är del i ett haveri.
              Centern är ett parti som har lagt sig platt för Moderaterna och
              storstadspolitiken. Det är sanningen om det här som ingen annan
              vill! Åsa Torstensson stod häromdagen i den ena talarstolen här
              och pratade om marknadens välsignelse i sammanhanget.
            </seg>
            <seg n="e05f0a44">
              Ge alltså inte en bild av någonting som inte finns, för det håller
              inte. Verkligheten talar alltid bäst.
            </seg>
          </u>
          <note type="speaker" n="4b5f52e2">
            Anf. 20 JASENKO OMANOVIC (s):
          </note>
          <u who="unknown" xml:id="i-7d1f01d1a6509e07-1" n="236cea91">
            <seg n="4d852768">
              Herr talman! Jag kan bara instämma med föregående talare.
            </seg>
            <seg n="624a56ea">
              Mitt förra inlägg avslutade jag med att tala om den fabrik i
              Långsele, Sollefteå, som flyttats till Tyskland, till ett land
              där man har en regering som både vill ha makt och vill regera.
              Tyvärr har vi i detta land inte lyckan att ha en regering som
              vill regera.
            </seg>
            <seg n="2913c110">
              Det gäller bland annat bredbandssatsningen som det här står om.
              Det är inte bara Åsa Torstensson som talar om detta, utan det
              står i regeringens presentation av en ny bredbandsstrategi att
              marknaden ska styra. Klart och tydligt står det så. Det står till
              och med om två mål. Det ena målet är att fyra av tio hushåll i
              landet ska ha riktigt bredband fiberuppkoppling. Frågan är hur
              man delar upp här. Kanske har man redan nått målet om fyra av
              tio hushåll. Med alla storstadsområden är man kanske uppe i det
              som man säger sig vilja uppnå år 2015. Nej, det här är för tunt!
            </seg>
            <seg n="fc2c886a">
              Maud Olofsson nämner här att innovationen ska vara en del och
              att den lokala och den regionala tillväxten ska hjälpa till. Jag
              skickade med en fråga till näringsministern om varför det dröjer
              med svar från myndigheten. Varför fick innovatörer i Västernorrland
              i nio månader vänta på svar från myndigheten? Ja, svaret var att
              man måste se till att följa lagar. Inte ens i det avseendet vill
              man alltså hjälpa till.
            </seg>
          </u>
          <note n="720176d8">
            Anf. 21 MARIE NORDÉN (s):
          </note>
          <u who="unknown" xml:id="i-5a237608396a91fe-1" n="236cea91">
            <seg n="07b7f1d0">
              Herr talman! Det går bra att läsa ur både regeringsförklaring
              och budgetskrivelser och att tala om att man har fina riktlinjer.
              Men man måste också efterleva de riktlinjerna.
            </seg>
            <seg n="dfbfe05d">
              Jag tycker att regeringen, med Centern i spetsen, tydligt har
              visat att man inte vill sprida de statliga jobben. Centern har
              abdikerat när det gäller regionalpolitiken. Det är så tydligt
              att man har underordnat sig en helt annan politik än den man vill
              stå för. Det är bara att titta på den indragning av statlig service
              som nu skett ute i landet.
            </seg>
            <seg n="a7249952">
              Jag tycker att det är anmärkningsvärt att Maud Olofsson i samma
              andetag som det pratas utlokaliserade myndigheter börjar prata
              om effektiva myndigheter. Menar Maud Olofsson att det inte skulle
              vara effektivt att driva statlig myndighet ute i landet? Är det
              beskedet Maud Olofsson vill ge till alla statligt anställda som
              jobbar på myndigheter som ligger utanför Helsingfors? De bedriver
              ett väldigt viktigt arbete och har dessutom visat sig mer kostnadseffektiva
              de har kanske en lägre personalomsättning, lägre löner, som vi
              alltid har ute i landet, och lägre lokalkostnader.
            </seg>
            <seg n="7f4714b6">
              Jag undrar: Vad är beskedet från Maud Olofsson till alla statligt
              anställda som jobbar på myndigheter som inte ligger i Helsingfors?
              Jag träffade före detta anställda på Glesbygdsverket. De var på
              den träff där Maud Olofsson informerade samtliga anställda och
              sade att ingen skulle förlora arbetet när Glesbygdsverket lades
              ned. I dag vet vi ju mycket väl att så inte blev fallet flera
              förlorade sitt arbete.
            </seg>
            <seg n="c802f01e">
              Det är tydligt att det går bra att säga en sak, och det går bra
              att läsa från budgetskrivningar och andra pamfletter. Men vad
              står de för? När Maud Olofsson säger det är det tydligen inte
              annat än fina ord som inte blir mycket mer än så.
            </seg>
          </u>
          <note type="speaker" n="ed2be060">
            Anf. 22 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-b5bfeaa843371fea-3" n="b818c94d">
            <seg n="cd2bd4bf">
              Herr talman! Jag tycker att det är en klargörande debatt. Det
              finns två synsätt.
            </seg>
            <seg n="e9a3c39f">
              Socialdemokraterna tycker att statlig verksamhet ska rädda lands-
              och glesbygden. Statliga myndigheter ska inte effektivisera sin
              verksamhet. Det behövs inga åtgärder för att stärka entreprenörskapet.
              Socialdemokraterna tycker att vi ska ha kvar monopolen, oavsett
              vilka de är. Vi ska ha statlig prispolitik när det gäller elförsörjning.
              Kort sagt: Vi ska ha mer stat.
            </seg>
            <seg n="57dcc3e9">
              Centerpartiet och alliansen tycker något annat. Vi tycker att
              vi ska ha mer entreprenörskap. Ett land byggs underifrån av olika
              slags entreprenörer som har affärsidéer och vill utveckla sina
              tankar och idéer. Det staten har ansvar för är att skapa goda
              förutsättningar för detta. Det handlar om de hundra åtgärderna
              för företagande som vi redan har genomfört, och vi har många kvar
              i lådan som vi tänker genomföra.
            </seg>
            <seg n="b4440197">
              Det handlar om att skapa kommunikationer över hela vårt land
              moderna sådana, som gör att människor och gods kan transporteras
              över hela Sverige. Steg för steg bygger vi ett bättre infrastrukturnät.
            </seg>
            <seg n="c80e8a79">
              Det handlar om forskning och innovation, så att det finns satsningar
              på framtiden och så att småföretagare kan ta fram sina affärsidéer
              och få hjälp med att utveckla dem.
            </seg>
            <seg n="aeb32251">
              Det handlar om en ambitiös klimat- och energipolitik som gör
              att vi investerar i förnybar energi och energieffektivisering.
              Vi ska se till att inte bara svensk basindustri utan också småföretagen
              har den energiförsörjning och elförsörjning som är grunden för
              tillväxten.
            </seg>
            <seg n="a42f61ed">
              Det handlar om utbildning, så att människor är väl rustade för
              den omställning som såväl finanskrisen som den globala situationen
              innebär. Vi ska rusta Sverige så att vi också klarar framtiden.
            </seg>
            <seg n="04fef886">
              Vi ska vara en aktiv stat ja. Men vi ska göra rätt saker. Det
              vi från Centerpartiet är stolta över är att vi kan leda ett land
              där vi i regioner som har varit uträknade nu ser positiva tongångar
              komma fram trots den globala finanskrisen. Vi vill ha mer entreprenörer
              som bygger Sverige, och det är också grunden för Centerpartiets
              arbete i regeringen.
            </seg>
          </u>
          <note n="6d526b13">
            Överläggningen var härmed avslutad.
          </note>
          <note n="62514619">
            4 § Svar på interpellationerna 2009/10:72 och 86 om den svenska
            djurskyddslagstiftningen
          </note>
          <note type="speaker" n="d836e845">
            Anf. 23 Jordbruksminister ESKIL ERLANDSSON (c):
          </note>
          <u who="unknown" xml:id="i-76bdf32ff1cf0180-2" n="236cea91">
            <seg n="c66bcfcb">
              Herr talman! Ann-Kristine Johansson har frågat mig om jag är
              beredd att arbeta för ett förtydligande av lagen om offentlig
              upphandling, i syfte att förenkla för bland annat kommuner att
              göra mer miljövänliga och djuromsorgsanpassade upphandlingar.
            </seg>
            <seg n="5cf03e92">
              Staffan Danielsson har frågat mig vad jag avser att göra för
              att kommuner, myndigheter och landsting ska ställa höga kvalitetskrav
              på maten vid sina inköp och hur jag avser att agera så att EU:s
              konkurrensregler medger att det vid offentliga matinköp uppställs
              höga kvalitetskrav på hur maten har framställts utifrån konkreta
              miljö- och djurskyddskriterier samt hur jag avser att hantera
              det faktum att närproducerad mat egentligen är en kvalitetsfaktor
              i sig, både i Sverige och i andra länder, som borde beaktas vid
              offentlig upphandling.
            </seg>
            <seg n="7fe2b48e">
              Min uppfattning är att dessa två interpellationer omfattar samma
              område, nämligen offentlig upphandling av livsmedel, varför jag
              väljer att besvara dem gemensamt.
            </seg>
            <seg n="bc378c87">
              Att barn och gamla ska få bra mat i skolan och i särskilt boende
              är en viktig fråga för mig. Bra offentlig mat är också ett av
              fem prioriterade områden i min och regeringens vision Sverige
              det nya matlandet. Det är i dag kommuner och landsting som ansvarar
              för att den mat som serveras vid skolor och särskilt boende är
              såväl god som nyttig. Här är den offentliga upphandlingen viktig.
              Men det är minst lika viktigt att det finns engagerad och utbildad
              personal som jobbar med maten. Och allra viktigast är att de politiker
              som styr kommunen eller landstinget engagerar sig i matfrågorna.
            </seg>
            <seg n="f8db2bfd">
              Vid offentlig upphandling är det skattebetalarnas pengar som
              tas i anspråk. För att den offentliga upphandlingen ska ske så
              effektivt som möjligt och bidra till väl fungerande marknader
              regleras den i lag. Syftet med offentlig upphandling är just att
              värna om den fria rörligheten och att leverantörer i andra EU-länder
              ska kunna vara med och lägga anbud på ett sätt så att alla behandlas
              lika. Precis som svenska företag ska få vara med och lägga anbud
              i andra EU-länder. Den fria rörligheten är ett led i att uppnå
              väl fungerande marknader.
            </seg>
            <seg n="8c276f04">
              Vid en offentlig upphandling finns möjlighet att ställa allmänna
              krav, men det finns även utrymme för att ställa särskilda kvalitetskrav
              på de produkter som ska köpas in, till exempel särskilda krav
              på djuromsorg. Sådana krav måste dock vara icke-diskriminerande,
              proportionella och förutsägbara. Det måste också finnas en möjlighet
              att göra en verklig kontroll av att kraven uppfylls.
            </seg>
            <seg n="b719a366">
              Att ställa krav på att produkten ska komma från Sverige och inget
              annat land strider mot en av hörnpelarna i den europeiska gemenskapen.
              Samma sak gäller om man ställer krav på till exempel närproducerat,
              vilket i regel också skulle vara diskriminerande och handelshindrande.
            </seg>
            <seg n="e49097e7">
              Jag vill här poängtera att det redan i dag går att ge goda förutsättningar
              för lokala, och många gånger mindre, företag att lämna anbud.
              Ett sätt är till exempel att dela upp upphandlingen så att fler
              aktörer har möjlighet att lägga anbud. På så sätt blir det en
              bättre konkurrens och ett större utbud. Ett annat sätt är att
              leverantörerna bara behöver leverera till ett ställe i en kommun
              och slipper sköta distributionen till alla förskolor, skolor och
              särskilda boenden. Från det centrala leveransstället distribueras
              sedan matvarorna ut till alla platser de ska till i kommunen.
              Detta system ökar förutsättningen för mindre, lokala leverantörer
              och blir också bättre ur energisynpunkt.
            </seg>
            <seg n="29ccb135">
              I dag är Konkurrensverket den myndighet som har tillsynsansvaret
              för lagen om offentlig upphandling. Myndigheten verkar för en
              effektiv offentlig upphandling. En annan uppgift är att bistå
              med information till upphandlande myndigheter, leverantörer och
              andra intressenter. Konkurrensverket informerar om aktuella upphandlingsfrågor
              och om den internationella utvecklingen på konkurrens- och upphandlingsområdena.
            </seg>
            <seg n="69b509e1">
              Miljöstyrningsrådet är ett bolag som ägs gemensamt av stat och
              näringsliv genom Miljödepartementet, Svenskt Näringsliv och Sveriges
              Kommuner och Landsting. En av Miljöstyrningsrådets arbetsuppgifter
              är att ta fram vägledning, praktiska råd, om vad man ska tänka
              på vid formulering av miljökrav. På deras hemsida finns också
              en del exempel inom olika områden.
            </seg>
            <seg n="07be9702">
              Jag är övertygad om att det växande intresset för de här frågorna
              kommer att leda till en förbättrad offentlig upphandling. Det
              finns redan flera goda exempel, framför allt i kommunerna, där
              man lyckas kombinera miljö- och djuromsorgsanpassade upphandlingar
              med principen om varors fria rörlighet. Inom ramen för min vision
              Sverige det nya matlandet kommer jag att jobba med att sprida
              de goda exempel som i dag finns, så att fler kommuner och landsting
              kan ta efter.
            </seg>
          </u>
          <note type="speaker" n="9f50cf5c">
            Anf. 24 ANN-KRISTINE JOHANSSON (s):
          </note>
          <u who="ann-kristine_johansson_80f4d4" xml:id="i-13bdbc72ce9af5b4-0" n="2c16305e">
            <seg n="d9838b6e">
              Herr talman! Jag vill tacka för svaret. Jag håller med ministern
              om en del av det han säger, inte minst i matfrågor. Frågor om
              mat för våra barn och gamla är otroligt viktiga och ska vara prioriterade
              frågor. Det kan även gynna småföretagare.
            </seg>
            <seg n="07ab8002">
              Jag har följt debatten de senaste månaderna och blivit väldigt
              konfunderad och kan konstatera att allt är oklart. Det är nog
              inte bara jag som tycker så. Enligt medierna sade ministern för
              några veckor sedan att han månade om den fria rörligheten väldigt
              bra men också att det finns en bottenplatta i EU när det gäller
              djurskyddet. Vad menar ministern egentligen när han säger att
              det finns en bottenplatta och att man inte får gå under den? Vad
              innebär det? Får man gå snäppet över? Var ligger i så fall svenska
              djurskyddslagstiftningen i förhållande till denna bottenplatta?
            </seg>
            <seg n="4b238fe2">
              Ministern har i olika sammanhang sagt att alla ska kunna vara
              med och lämna anbud. Alla ska behandlas lika. Menar ministern
              att svenska djurproducenter behandlas lika i förhållande till
              andra länder när vi har en strängare djurskyddslag som vi alla
              är stolta över och som ger mervärden? Att producera ett kilo kött
              i Sverige kan kosta mer än att producera ett kilo kött i Danmark.
              Hur kan jag tolka ministern här?
            </seg>
            <seg n="5ef20498">
              Sedan vill jag ha ministerns tolkning av de gemenskapsrättsliga
              bestämmelserna om förbud mot importrestriktionen i artiklarna
              28 och 29 EG. Enligt artikel 30 ska bestämmelserna i artiklarna
              28 och 29 inte hindra sådana restriktioner som grundas på bland
              annat intressen att skydda djurs hälsa och liv.
            </seg>
            <seg n="a91f23b0">
              Jag tar upp detta, för det är väldigt otydligt vad det här egentligen
              innebär. Jag hoppas att ministern här i dag kan klarlägga vad
              det står för. Om ministern inte kan tolka det, hur ska då kommunala
              upphandlare kunna tolka det och våga testa nivån? Det är egentligen
              grunden till det vi diskuterar här i dag, lagstiftningen om den
              offentliga upphandlingen.
            </seg>
            <seg n="31d03721">
              Reglerna i svensk djurskyddslag ska leda till att djur behandlas
              väl och skyddas mot onödigt lidande och sjukdom. De ska hållas
              i god djurmiljö och skötas på ett sätt som främjar deras hälsa
              och möjlighet att bete sig naturligt.
            </seg>
            <seg n="847dc8fd">
              Miljöstyrningsrådet har tolkat det, och jag tolkar som de, som
              att detta bör omfattas av undantagen i artikel 30 EG. Reglerna
              bör inte betraktas som godtycklig diskriminering. Här finns det
              flera rättsfall att hänvisa till när det gäller medlemsstaters
              möjligheter att tillämpa egna regler som kan innebära restriktioner
              för samhandel.
            </seg>
            <seg n="a928b6be">
              Jag tar upp de här juridiska spörsmålen för att visa på orimligheten
              i att lokala upphandlare ska sätta sig in i alla rättsregler som
              gäller, inte minst tolkningen av dem. Det är otydligt. Myndigheterna
              och Konkurrensverket tolkar det på sitt sätt, Miljöstyrningsrådet
              tolkar det på ett annat, och ministern har tolkat det lite olika
              under de senaste veckorna. Jag skulle vilja veta: Hur kan jag
              tolka det som ministern har sagt? Vad innebär det? Hur tolkar
              han dessa EU:s rättsregler?
            </seg>
          </u>
          <note type="speaker" n="ac24395c">
            Anf. 25 STAFFAN DANIELSSON (c):
          </note>
          <u who="staffan_danielsson_559bd0" xml:id="i-3250f4da85cd9d80-0" n="646febbe">
            <seg n="4107101a">
              Herr talman! Herr jordbruksminister! Det är en viktig fråga,
              som vanligt, som vi diskuterar i Sveriges riksdag just nu. Sverige
              ställer de kanske strängaste kraven i världen på att jordbrukets
              djuromsorg och miljö ska vara av allra högsta kvalitet. Detta
              är mycket noga och detaljerat inskrivet i svenska lagar som djurskyddslagen,
              miljöbalken samt i förordningar och andra regelverk.
            </seg>
            <seg n="bd63e31b">
              Det är kommuner och länsstyrelser som svarar för tillsyn och
              kontroll av att det svenska jordbruket uppfyller de uppställda
              kraven. Detta görs mycket samvetsgrant, som sig bör. Trots världens
              bästa mat från miljö- och djurskyddsperspektiv och trots att närproducerad
              mat från Sverige verkligen garanterat uppfyller stränga regler,
              garanterat har korta transportavstånd, präglas av klimatvänlighet
              och öppna landskap med biologisk mångfald just i Sverige minskar
              den svenska livsmedelsproduktionen stadigt sedan några decennier.
              Jag tycker att det är en alarmerande utveckling. Mjölkproduktionen
              minskar, nötköttsproduktionen minskar, grisproduktionen minskar
              och livsmedelsindustrin minskar. Den här utvecklingen måste brytas,
              och jag vet att jag och jordbruksministern och många fler är överens
              om det.
            </seg>
            <seg n="a58aa7f9">
              I stället ökar inköpen av mat som producerats långt bort i andra
              länder och på andra kontinenter med användande av ofta sämre djuromsorg,
              trängre ytor och utrymmen, uppbundna eller fixerade suggor, grisar
              som svanskuperas och som inte har tillgång till halm, betydande
              salmonellaförekomst, större antibiotikaanvändning samt intensivare
              användning av växtnäring och i Sverige förbjudna kemiska bekämpningsmedel
              med mera.
            </seg>
            <seg n="f073aeec">
              Det här är en mycket trist utveckling. Det tragiska är att samma
              kommuner och myndigheter som så noga kontrollerar att de allt
              färre jordbruken i den egna kommunen uppfyller de strängaste miljö-
              och djurskyddskraven i världen vanligen upphandlar sin egen mat
              till sina egna skolor enbart efter det lägsta anbudet från länder
              och kontinenter med lägre krav och långa transportavstånd. Det
              kan när så sker bara betecknas som absurt.
            </seg>
            <seg n="d76bccad">
              För att något döva sitt förhoppningsvis lite dåliga samvete brukar
              en del kommuner vid sidan om den billigare och i stor utsträckning
              importerade maten uppställa mål om en viss andel matinköp av den
              dyraste maten, den ekologiska. Den mat som oftast hamnar i kläm
              är den som kommer från den egna kommunen eller regionen eller
              det egna landet och som är producerad på närbelägna åkrar eller
              beten och efter världens strängaste miljö- och djurskyddskrav.
            </seg>
            <seg n="30764bc5">
              Man får vid offentlig upphandling ställa krav på ekologiskt certifierad
              mat. Men skulle det offentliga Sverige uppfylla riksdagens mål
              om 25 procent ekologisk mat skulle de offentliga kostnaderna för
              mat och miljöstöd öka med åtskilliga miljarder.
            </seg>
            <seg n="c5a1443c">
              Hur ser jordbruksministern på trovärdigheten hos de kommuner
              som strängt kontrollerar de allt färre jordbruken i sin region
              men som samtidigt inte ställer upp tydliga kvalitetskrav i samma
              riktning vid sina egna matinköp?
            </seg>
            <seg n="f2aa4c0e">
              Jag noterar med glädje att ministern visar på de goda exempel
              som äntligen har börjat blomma upp i några kommuner. Måtte de
              bli fler!
            </seg>
          </u>
          <note type="speaker" n="4b488e13">
            Anf. 26 Jordbruksminister ESKIL ERLANDSSON (c):
          </note>
          <u who="unknown" xml:id="i-76bdf32ff1cf0180-3" n="236cea91">
            <seg n="8086775c">
              Herr talman! Låt mig inleda med att tacka för interpellationerna.
              Jag gör det av skälet att jag tycker att de här frågorna är otroligt
              viktiga att debattera, och jag hoppas att fler deltar i den här
              viktiga debatten.
            </seg>
            <seg n="2d818f30">
              Lika viktigt tycker jag det är att politiker i kommuner och landsting
              som ska köpa in maten tar tillbaka makten över maten, tar tillbaka
              makten över de här viktiga inköpen. I några kommuner har man gjort
              det, och det applåderar jag verkligen, och jag hoppas att det
              kommer fler efter.
            </seg>
            <seg n="17cf046f">
              Lagen om offentlig upphandling är, kan jag konstatera, som en
              del annan lagstiftning inte helt enkel att ta till sig. För egen
              del har jag varit tvungen att så att säga göra en insats för att
              sätta mig in i den lagstiftningen. Något förenklat kan man säga
              att kommuner eller landsting kan köpa in vad de vill, det vill
              säga att man får ställa krav.
            </seg>
            <seg n="0a5f979d">
              Låt mig ta ett exempel. Göteborgs brandförsvar köper en och annan
              brandbil då och då. Man tar in anbud på denna bil. Man ställer
              krav på hur många kubikmeter vatten den ska kunna föra med sig,
              om det ska vara stege på bilen, om det ska finnas utrymme för
              fyra eller sex personer i hytten och så vidare. Så tar man in
              anbud, men man skriver inte att bilen ska vara tillverkad i närheten
              av Göteborg, för då kan de bli sura i Södertälje eller kanske
              till och med i Tyskland som förmodligen också tillverkar en och
              annan bil som kan användas som brandbil. Men det är klart att
              man ställer krav. På samma sätt menar jag att inköpare av mat
              måste göra och göra det på ett bättre och tydligare sätt i framtiden.
            </seg>
            <seg n="8b47cf58">
              Jag vill gärna visa på att det går att göra. Till exempel finns
              det en kommun som heter Mellerud som har satt som krav att kött
              som man köper in ska komma från djur som har varit bedövade före
              slakt. Det är ett miljökrav som är accepterat, det får man ställa.
            </seg>
            <seg n="331ed302">
              Det finns andra exempel på krav som människor och kommuner har
              ställt vid upphandlingar. Och jag tycker att man ska ställa krav
              på det man köper in, precis som man gör på allting annat som man
              köper in, inkluderande mat som vi talar om i den här debatten.
              Jag är hjärtligt trött på att väldigt många kommuner döljer sig
              bakom lagen om offentlig upphandling och säger att det inte går.
              Jo, det går visst att ställa krav. Och det är klart, säger jag,
              att man ska ställa krav, för det gör vi på allting annat som vi
              upphandlar i vårt samhälle och till offentligheten. Därför skulle
              jag vilja uppmana er som deltar i den här debatten att hjälpa
              mig att säga till kommuner och landsting att det går att ställa
              krav. Det har kommit fram i de analyser som har gjorts av Konkurrensverket
              likaväl som av Miljöstyrningsrådet.
            </seg>
            <seg n="f62b3a7b">
              Eftersom det finns få saker som är prövade i domstol är det omöjligt
              för mig att tolka lagen. Det är så, Ann-Kristine Johansson, att
              det är domstol som tolkar lag. Jag är förhindrad att göra det.
            </seg>
            <seg n="2ade0975">
              Jag kan konstatera att när man använt ordet svenskt har man fått
              bakslag många gånger, men när man ställer specifika krav får man
              inte bakslag. Med några specifika krav som ställs upp från en
              kommuns sida är jag alldeles övertygad om att de kan uppnå det
              som vi alla eftersträvar, nämligen en höjning av djurskyddsnivån
              i Europa. Till exempel: Ska grisarna vara fixerade eller icke
              fixerade? Det är ett kontrollerbart krav som är mycket lätt att
              ställa och går att uttrycka i en mening.
            </seg>
          </u>
          <note type="speaker" n="f457ce2f">
            Anf. 27 ANN-KRISTINE JOHANSSON (s):
          </note>
          <u who="ann-kristine_johansson_80f4d4" xml:id="i-13bdbc72ce9af5b4-1" n="2c16305e">
            <seg n="29efde87">
              Herr talman! Tack, Eskil! Det är bra att ministern är så pass
              tydlig, för jag tror att det är viktigt att vi som politiker är
              tydliga med vad vi tycker och tänker.
            </seg>
            <seg n="f7bb5836">
              Jag vet att jordbruksministern inte kan tolka lagstiftningen,
              utan det är domstolen som ska göra tolkningen av det som står
              i lagstiftningen. Samtidigt är det den man lever efter i kommuner,
              landsting och de upphandlande myndigheterna. De måste förstå det
              som står, och det är en krånglig text i lagen om offentlig upphandling.
              Det var det jag menade när jag läste upp de gemenskapsrättsliga
              reglerna.
            </seg>
            <seg n="9901cb29">
              Jordbruksministern är ju ordförande i EU:s jordbruksministerråd
              någon månad till. Jag hoppas att du tar tillfället i akt under
              den kommande månaden att lyfta fram frågan om att kunna ställa
              skarpa krav när det gäller djurskydd.
            </seg>
            <seg n="f735f037">
              Jag fick inte klart för mig eller missade kanske svaret när det
              gällde jordbruksministerns uttalande om att det finns en bottenplatta
              i EU:s djurskyddslagstiftning. Vad menade ministern med detta?
              Var finns svensk djurskyddslag i förhållande till denna bottenplatta?
            </seg>
            <seg n="7ad67b24">
              Jag lovar, jordbruksministern, att jag ska vara med och vara
              väldigt tydlig med att man ska kunna ställa olika djurskyddskrav
              och miljökrav. Precis som Staffan Danielsson sade har vi världens
              strängaste både djurskyddslag och miljölag i Sverige. Då är det
              väldigt viktigt att man kan använda dem i upphandlingar av olika
              slag. Inte minst ger det möjligheter till jobb på landsbygd när
              det gäller lokala producenter. Inte minst också kan det bli mer
              av betande djur runt om i Sverige, vilket jag tycker är väldigt
              viktigt.
            </seg>
            <seg n="133a913f">
              Ministerns svar här i dag i kammaren kommer att genomsyra ända
              ut till den enskilde tjänstemannen och lokalpolitikern. Anser
              vi att svensk livsmedelsproduktion är viktig måste det genomsyra
              i det som sägs och i varje handling. Anser vi att god djuromsorg
              och bra miljö är viktigt, måste det också genomsyra varje ord
              och handling. Annars hjälper det inte hur god och sträng lagstiftning
              vi har.
            </seg>
            <seg n="7818e710">
              All osäkerhet måste klaras ut hos våra upphandlande myndigheter.
              Man ska ha möjlighet att ställa krav på ett bra djurskydd vid
              offentlig upphandling. Det handlar också om att lära sig att använda
              de rätta orden.
            </seg>
            <seg n="21bb08a9">
              Jag vill ha klarhet, än en gång, när det gäller den svenska djurskyddslagstiftningen
              kontra EU:s lagstiftning och detta med bottenplattan.
            </seg>
          </u>
          <note type="speaker" n="ae9773d2">
            Anf. 28 STAFFAN DANIELSSON (c):
          </note>
          <u who="staffan_danielsson_559bd0" xml:id="i-3250f4da85cd9d80-1" n="646febbe">
            <seg n="72d7dde6">
              Herr talman! Tack, jordbruksministern, för ett tydligt och engagerat
              svar!
            </seg>
            <seg n="e0dcf98d">
              Låt mig summera. Sverige ställer upp höga miljö- och djurskyddskrav
              på de allt färre svenska jordbruken. Men kommuner och myndigheter
              avstår sedan vid sin egen upphandling från att ställa upp konkreta
              kvalitetskrav på djuromsorg och miljö, trots att EU:s upphandlingsregler
              faktiskt medger detta om bara alla leverantörer likabehandlas
              med tydliga och kontrollerbara krav. I stället köper kommuner
              och myndigheter oftast den billigaste importmaten och kanske en
              liten del av det dyrare ekologiska utbudet från Sverige och utifrån.
            </seg>
            <seg n="f6687d32">
              Ekologisk mat är helt okej och är ett bra miljöalternativ. Men
              den väsentligt billigare vanliga miljö- och djuromsorgsvänliga
              maten från det svenska jordbruket är också ett rätt jämförbart
              miljöalternativ. Därför bör det, enligt min mening, vid offentlig
              upphandling ställas tydliga kvalitetskrav på konkreta punkter,
              i enlighet med mina tidigare exempel, som ger kvalitetsmat som
              uppfyller dessa krav från både Sverige och andra länder och lika
              möjligheter att konkurrera.
            </seg>
            <seg n="aada9806">
              Det är oerhört glädjande att enskilda kommuner har kraften och
              modet att ploga nybruten mark vid sina upphandlingar av mat. Och
              låt mig här i riksdagen verkligen gratulera kommuninvånarna i
              Mellerud och Laholm till framsynta och progressiva kommunledningar
              i dessa frågor. Jag vet att också ett antal andra kommuner är
              på väg eller redan har fattat bra beslut. Jag hoppas på en formlig
              upphandlingsexplosion där både den offentliga sektorn och den
              privata matmarknaden prioriterar de kvalitetskrav som faktiskt
              ger den närproducerade maten från Sverige goda möjligheter att
              hävda sig i en match på lika villkor utifrån samma tydliga kravspecifikationer.
            </seg>
            <seg n="e2295750">
              Jordbruksminister Eskil Erlandsson är och måste vara lite försiktig
              i sina uttalanden. Vi är helt överens om vikten av EU:s fria marknad
              och om kraven på likabehandling vid offentlig upphandling. Jag
              tycker att jordbruksministerns brandbilsexempel var något av ett
              pedagogiskt mästerstycke. Och jag uppskattar verkligen hans tydlighet
              i de besked han sedan lämnade riktade till kommunerna. Det var
              ett bra svar från jordbruksministern. Jag instämmer fullt i vad
              jordbruksministern fört fram om vikten av att upphandlingar delas
              upp, att leveranserna kan ske till ett ställe och att det finns
              goda exempel i olika kommuner.
            </seg>
            <seg n="42b715e7">
              Vidare menar jag att närproducerad mat från en regions åkrar
              och betesmarker faktiskt är en objektiv miljö- och kvalitetsfaktor
              i Sverige likaväl som i andra länder vad gäller miljöfaktorer
              som resurshushållning och kretslopp men också för biologisk mångfald,
              klimatvänlighet, transportavstånd med mera.
            </seg>
            <seg n="1a06e3e8">
              Här välkomnar jag en framåtsyftande diskussion om att utveckla
              EU:s regelverk i denna riktning. Men jag måste ge jordbruksministern
              rätt i att denna närproducerade kvalitetsfaktor inte är tillåten
              att uppställa i dag. Men, herr jordbruksminister, borde vi inte
              inom Sverige och i Europeiska unionen föra en djupare diskussion
              om möjligheten att ändå på något vis vid en upphandling kunna
              värdera den miljökvalitet som närproducerad mat obestridligen,
              enligt min uppfattning, har jämfört med mat långväga ifrån, till
              exempel från andra kontinenter? Det är en kvalitet i Sverige att
              upphandla närproducerad mat. Det är säkert en kvalitet i USA eller
              Latinamerika att köpa närproducerad mat vid de ländernas upphandlingar.
            </seg>
            <seg n="27a8e382">
              Nu ställer vi upp kvalitetskrav på miljö- och djuromsorg så att
              det blir lika villkor. Jag menar ändå att det finns en sorts biologisk
              faktor som borde kunna värderas. Men jag instämmer med jordbruksministern
              i att han har gett ett fullständigt korrekt besked som minister.
            </seg>
          </u>
          <note type="speaker" n="348b245a">
            Anf. 29 Jordbruksminister ESKIL ERLANDSSON (c):
          </note>
          <u who="unknown" xml:id="i-76bdf32ff1cf0180-4" n="236cea91">
            <seg n="d9ffd126">
              Herr talman! Jag är glad över att debattera med två initierade
              och kunniga politiker som, vad jag förstår, också är beredda att
              sprida det budskap som jag för egen del är beredd att sprida,
              nämligen exempel på hur man kan göra bra och korrekta upphandlingar
              för att höja nivån på kvaliteten på den mat som serveras till
              företrädesvis barn och äldre i kommuner och landsting.
            </seg>
            <seg n="976be2b4">
              Vi har anslagit särskilda pengar för att Konkurrensverket ska
              hjälpa leverantörer och upphandlare att komma rätt i denna ganska
              komplicerade lagstiftning.
            </seg>
            <seg n="e577cc1d">
              I de flesta kommuner och landsting finns professionellt utbildade
              människor som har kunskap på detta område, vilket lekmän som vi
              politiker ofta inte har. Vi får ta hjälp av exemplen och de kunniga
              människor som finns.
            </seg>
            <seg n="7ae5102a">
              Så till de konkreta frågeställningarna. Det finns på de flesta
              områden en bottenplatta vad gäller lagstiftning på djurskyddsområdet
              inom Europeiska unionen. Många medlemsstater, däribland Sverige,
              har en nivå som ligger över och ibland betydligt över denna bottenplatta.
              Bottenplattan avser under vilka sämsta och minsta förutsättningar
              man får bedriva produktion i Europa. Eftersom det är en Europalagstiftning
              gäller den per definition i alla medlemsstater. De allra flesta
              ligger på något område över bottenplattan. I många sammanhang
              ligger man till exempel i Sverige betydligt över bottenplattan.
              Produktion får inte bedrivas på en nivå under bottenplattan.
            </seg>
            <seg n="abc3589d">
              Vad gäller lokal upphandling, närproducerat och liknande måste
              man reda ut en del saker först. Vad är närproducerat? Det finns
              ingen definition på det. Att få tag på närproducerat kvarnvete
              i översta Norrland är kanske inte helt enkelt. Det blir transporter
              hur man än gör. Det är alltså svårt att definiera vad som är närproducerat.
            </seg>
            <seg n="cc127a32">
              Jag föreslår att man delar upphandlingar och gör det på två sätt.
              Det är inte nödvändigt att köpa mejeriprodukter, kött och grönsaker
              i samma upphandling. Chansen är större att det blir bättre konkurrens
              och att fler aktörer kommer in på banan om man delar på upphandlingen
              och köper dessa segment av livsmedel i olika upphandlingar.
            </seg>
            <seg n="4fd31741">
              Man kan undvika att samverka kommuner emellan. Många kommuner
              gör det i dag vid upphandlingar, och då blir det så stora partier
              som ska fram. Chansen är större att fler aktörer kommer in i upphandlingen,
              däribland närproducenter, om man gör den lite mindre. På så sätt
              får vi bättre konkurrens.
            </seg>
            <seg n="a4bd7038">
              Jag håller med om att kommuner ska ställa krav. Som en av debattörerna
              vet har vi i Centerpartiet till och med ett stämmobeslut på att
              man ska ställa krav på de livsmedel som köps in till det offentliga.
              Kraven ska vara höga eftersom vi vill att de som har sin måltid
              i det offentliga köket ska ha bra kvalitetsmat på bordet när de
              blir serverade.
            </seg>
          </u>
          <note type="speaker" n="64300196">
            Anf. 30 ANN-KRISTINE JOHANSSON (s):
          </note>
          <u who="ann-kristine_johansson_80f4d4" xml:id="i-13bdbc72ce9af5b4-2" n="2c16305e">
            <seg n="34e4db7f">
              Herr talman! Förhoppningsvis har den här debatten klargjort de
              möjligheter som finns att ställa krav enligt lagen om offentlig
              upphandling. Det är bra. Då kan vi politiker vara tydliga med
              vad som gäller framöver.
            </seg>
            <seg n="d1fe1dfc">
              Jag var på Sveriges Nötköttsproducenters riksdag i Tällberg i
              förra veckan. Där lyftes också denna fråga upp. Man var orolig
              och funderade mycket på vad lagstiftningen egentligen säger.
            </seg>
            <seg n="ea952f2a">
              Nu kan vi ge ett besked härifrån: Jordbruksministern säger att
              det är okej att ställa krav på att djuren ska ha det bra och att
              det ska vara tydliga och skarpa djurskyddskrav och miljökrav när
              man gör upphandling.
            </seg>
            <seg n="50112f9f">
              Det är viktigt att vi kan vara tydliga med det, för det handlar
              om mat till våra barn och gamla.
            </seg>
            <seg n="0c53d67d">
              Överallt i medierna pågår det just nu debatter om detta. I mitt
              hemlän Värmland diskuterades det i tidningen i dag varför kommunerna
              inte kan köpa in mer närproducerat, till exempel värmländska animaliska
              produkter till skolan.
            </seg>
            <seg n="a39e8352">
              I och med denna debatt hoppas jag att vi kan vara tydliga till
              medierna och till kommunernas politiker och tjänstemän som ska
              upphandla. Köp så mycket svenska livsmedel som möjligt och stötta
              det lokalproducerade i möjligaste mån!
            </seg>
          </u>
          <note type="speaker" n="4d3f2a90">
            Anf. 31 STAFFAN DANIELSSON (c):
          </note>
          <u who="staffan_danielsson_559bd0" xml:id="i-3250f4da85cd9d80-2" n="646febbe">
            <seg n="822cae78">
              Herr talman! Jag kan ansluta till det Ann-Kristine Johansson
              sade. Hon har ställt en bra interpellation. Vi är överens om huvudspåret,
              dock inte att vi kan kräva svenska livsmedel. Det ska vara miljö-,
              djuromsorgskvalitet och standarder som avgör.
            </seg>
            <seg n="2dc297f1">
              Det har varit en viktig, bra och mycket klargörande debatt. Jag
              hoppas, vilket jordbruksministern pekat på i sitt interpellationssvar,
              att Konkurrensverket, kanske Jordbruksverket och Miljöstyrningsrådet
              kan bistå med vägledning och praktiska råd som gagnar en rättvis
              upphandling med tydliga kvalitetskrav på maten.
            </seg>
            <seg n="c12d60f4">
              Jag vill skicka med jordbruksministern och regeringen ett gott
              råd. Riksdagen har inte lagt fast någon målsättning för hur stor
              andel av den offentliga matupphandlingen som bör komma från mat
              producerad med kvalitetskrav för miljö och djuromsorg i nivå med
              den standard som vi uppställer för svenskt jordbruk. Riksdagen
              har endast formulerat ett mycket högt ekologiskt mål, vilket skulle
              kosta åtskilliga miljarder.
            </seg>
            <seg n="7ff6b20f">
              Om vi ska ha riksdagsmål på detta område, vilket kan diskuteras,
              bör enligt min mening ett högt och tydligt mål uppställas där
              kanske 7080 procents andel av inköpen är mat med hög kvalitet
              ur miljö- och djurskyddssynpunkt. Ett ekologiskt delmål kan sedan
              införas, om man så önskar.
            </seg>
            <seg n="e00e062f">
              Jag tackar för en bra debatt. Jag hoppas att budskapet till Sveriges
              kommuner från jordbruksminister Eskil Erlandsson, Ann-Kristine
              Johansson och mig är tydligt och klart och ger ringar på vattnet
              med mer upphandling av bra kvalitetsmat med en standard som alla
              som vill ska kunna leverera och som vi satt nivån på genom den
              svenska miljö- och djurskyddslagstiftningen som vi är överens
              om.
            </seg>
          </u>
          <note type="speaker" n="9324334f">
            Anf. 32 Jordbruksminister ESKIL ERLANDSSON (c):
          </note>
          <u who="unknown" xml:id="i-76bdf32ff1cf0180-5" n="236cea91">
            <seg n="ea3aee1b">
              Herr talman! Det gläder mig att vi som har debatterat frågan
              här i dag tycks vilja hjälpas åt att driva frågan att kommunerna
              ska handla upp bra mat som är producerad med gott djurskydd till
              dem som äter i det offentliga köket.
            </seg>
            <seg n="7825a442">
              Låt oss också hjälpas åt att förmedla till våra kamrater i kommuner
              och landsting att man inte kan gömma sig bakom dagens lagstiftning.
              Man kan inte gömma sig bakom att det inte skulle gå att ställa
              krav. Det går visst att ställa krav på saker och ting.
            </seg>
            <seg n="cc6f3a55">
              Slutligen vill jag återkomma till frågan om när- och lokalproducerat.
              Jag har i mitt interpellationssvar anvisat några sätt att få en
              större andel nära ifrån. Ett sätt är att dela på upphandlingar.
              Ett annat sätt är att ta in produktionen och leveranserna till
              en central fördelningsstation så att man därifrån kan förmedla
              produkterna ut till respektive kök. Man kan dela på upphandlingarna
              på andra sätt också.
            </seg>
            <seg n="d96fc180">
              Återigen, låt oss hjälpas åt att förmedla dessa budskap till
              dem som är ute i den praktiska verkligheten så att barn och äldre
              i det offentliga sammanhanget får en god, näringsriktig och sund
              mat som är framställd på ett etiskt korrekt och bra sätt.
            </seg>
          </u>
          <note n="6d526b13">
            Överläggningen var härmed avslutad.
          </note>
          <note n="b1d2115c">
            5 § Svar på interpellationerna 2009/10:14 och 37 om effekter
            av avskaffad förmögenhetsskatt
          </note>
          <note type="speaker" n="1277286a">
            Anf. 33 Finansminister ANDERS BORG (m):
          </note>
          <u who="unknown" xml:id="i-76bdf32ff1cf0180-6" n="236cea91">
            <seg n="59ee1830">
              Herr talman! Peter Hultqvist har frågat mig vad jag avser att
              vidta för åtgärder för att minska de ekonomiska klyftorna. Hans
              Olsson har frågat mig hur jag bedömde att avskaffandet av förmögenhetsskatten
              skulle finansieras, om jag avser att ta initiativ till en utredning
              av hur nettoinflödet av kapital påverkats av förmögenhetsskattens
              avskaffande samt vilka åtgärder jag avser att vidta för att säkerställa
              en rättvis förmögenhetsfördelning. Bakgrunden till frågorna är
              att förmögenhetsskatten avskaffades från och med 2007.
            </seg>
            <seg n="7a5df74f">
              Förmögenhetsskatten var en dåligt fungerande skatt. Några av
              Sveriges mest förmögna personer var helt eller delvis skattebefriade
              medan vanliga husägare betalade förmögenhetsskatt på grund av
              snabbt stigande taxeringsvärden. Förmögenhetsskatten uppfattades
              därför som både godtycklig och orättvis. Dess brister har lyfts
              fram av bland annat Skattebasutredningen, Skatteverket och Finanspolitiska
              rådet. Det fanns därför goda skäl för att avskaffa förmögenhetsskatten.
            </seg>
            <seg n="8aea23b8">
              Avskaffandet finansierades delvis genom att begränsa avdragsrätten
              för privat pensionssparande. Detta mildrade de problematiska fördelningseffekterna.
              Vid tidpunkten för avskaffandet gjordes en helhetsbedömning att
              det resterande intäktsbortfallet rymdes inom statens budgetram.
              Regeringen gör samma bedömning i dag. Då hade staten ett strukturellt
              sparande som låg väl över målet om 1 procent av bnp. Sedan dess
              har det strukturella sparandet minskat något men det är fortfarande
              i linje med finanspolitikens mål när hänsyn tas till den kraftiga
              konjunkturavmattningen.
            </seg>
            <seg n="aba9f8d4">
              I propositionen Slopad förmögenhetsskatt m.m. (2007/08:26) anför
              regeringen att slopandet förbättrar tillgången till riskkapital
              genom att framgångsrika entreprenörer i mindre utsträckning lämnar
              landet av skatteskäl. Som tydligt framgår av propositionen är
              det svårt att bedöma i vilken utsträckning kapital som redan lämnat
              landet kan förväntas återvända. Osäkerheten förstärks av att oppositionen
              aviserat att de vill återinföra förmögenhetsskatten.
            </seg>
            <seg n="ae3af603">
              Regeringens politik bedöms på sikt bidra till 150 000 varaktigt
              fler sysselsatta. Jobbskatteavdraget står för drygt hälften av
              ökningen. Dessa åtgärder utgör tillsammans ett krafttag för att
              minska de ekonomiska klyftorna i samhället.
            </seg>
          </u>
          <note type="speaker" n="86d424ed">
            Anf. 34 PETER HULTQVIST (s):
          </note>
          <u who="peter_hultqvist_c9866b" xml:id="i-abde464c1c697ea3-3" n="c530d57b">
            <seg n="9d147ae8">
              Herr talman! Tack för svaret! Regeringen har hittills sänkt skatten
              till en kostnad för statskassan på 85 miljarder. En ytterligare
              skattesänkning på 10 miljarder är planerad. Samtidigt kommer budgetunderskottet
              för 2009 att hamna på ca 100 miljarder.
            </seg>
            <seg n="108d46ce">
              Skattesänkningarna sker med lånade medel. Det är oansvarigt.
            </seg>
            <seg n="bfe2c154">
              Fördelningspolitiskt har de samlade skattesänkningarna till hälften
              tillfallit den fjärdedel av svenska folket som tjänar mest. Den
              fjärdedel som tjänar minst har fått 6 procent.
            </seg>
            <seg n="473676dd">
              Så ser den moderatledda regeringens politik ut i praktiken. Klyftorna
              ökar. Regeringen gör det medvetet genom en orättfärdig fördelningspolitik.
            </seg>
            <seg n="f6a805ff">
              Avskaffandet av förmögenhetsskatten som var en av den moderatledda
              regeringens första majoritetsbeslut i riksdagen gynnade mycket
              välbeställda personer. Hela 60 procent av förmögenhetsskatten
              betalades av den tiondel av befolkningen som tjänade mest. Det
              är mycket tydligt att regeringens politik gynnat rika personer.
              Det är sanningen.
            </seg>
            <seg n="1f60622a">
              Vi socialdemokrater röstade emot den moderatledda regeringens
              förslag. Vi avser att efter 2010 återinföra en ny förmögenhetsskatt
              som kommer att ge staten ca 3,8 miljarder till statskassan.
            </seg>
            <seg n="d95bdd24">
              Vi tycker att det är rimligt att även de mest välbeställda ska
              bidra till det gemensamma i svåra tider. Låter inte det rimligt,
              Anders Borg?
            </seg>
            <seg n="fbf0adf7">
              Människor med förmögenhet ska återigen bli skyldiga att redovisa.
              Den moderatledda regeringen har genom att ta bort redovisningsskyldigheten
              skapat ett läge där rikedomar mörkas. Det ska tydligen inte vara
              möjligt att ha insyn i de mest förmögnas ekonomi. De höjs ovanför
              samhället i övrigt. Det säger mycket om hur den nuvarande regeringen
              tänker. Rikedom ska inte synas eller granskas, än mindre ska man
              skatta för den.
            </seg>
            <seg n="2d6a6065">
              På vilket sätt den avskaffade förmögenhetsskatten bidrar till
              nya arbetstillfällen är höljt i dunkel. Det handlar om allmänt
              hållna uttalanden, lösa antaganden och obevisade påståenden medan
              verkligheten är att arbetslösheten trots massiva skattesänkningar
              och borttagande av förmögenhetsskatten ökar rejält.
            </seg>
            <seg n="5dadedc6">
              Utbetalningarna av a-kassa ökar. Utbetalningar av socialbidrag
              ökar. Det så kallade utanförskapet har ökat med 70 000 personer.
              Så ser facit ut.
            </seg>
            <seg n="fd6747a0">
              Den omedelbara effekten av avskaffad förmögenhetsskatt och övriga
              skattesänkningar är att de mest välbeställda har fått mer pengar.
              Det är de som har fått mest. Arbetslösheten har inte minskat.
            </seg>
            <seg n="9c09097b">
              Det måste man ändå beteckna som ett haveri.
            </seg>
            <seg n="e14ff44b">
              Generallinjen i regeringens politik är ju att genom sänkta skatter
              skapa fler jobb. Vi ser inte de effekterna.
            </seg>
            <seg n="3d5ee569">
              Vi ser allmänna uttalanden. Vi ser vaga formuleringar. Vi ser
              hänvisningar till långsiktiga prognoser. Men vi ser inte resultat.
            </seg>
            <seg n="8f2f779f">
              Anders Borg har sagt att dagens regering ska dömas efter förmågan
              att klara arbetslösheten. Den domen borde bli hård.
            </seg>
            <seg n="5bccf323">
              Min fråga till ministern är: Finns det inte anledning till självrannsakan
              när man ser att avskaffad förmögenhetsskatt och övriga skattesänkningar
              inte ger önskad effekt i nya jobb?
            </seg>
          </u>
          <note type="speaker" n="7b9b5dc1">
            Anf. 35 HANS OLSSON (s):
          </note>
          <u who="hans_olsson_c46304" xml:id="i-5332a5c2bab6cd5d-0" n="bf50bc07">
            <seg n="cc4ec8f2">
              Herr talman! Tack för svaret! Det var mycket intressant.
            </seg>
            <seg n="59badd38">
              Jag ska ta utgångspunkt i ett annat sätt att tänka.
            </seg>
            <seg n="86394b01">
              Kronofogdemyndigheten var i skatteutskottet och redovisade hur
              det gick för dem i oktober. De sade att det aldrig någonsin har
              varit så många ärenden hos Kronofogdemyndigheten som förra året.
              Det var all time high, sade de. Det var 1 miljon. Prognosen för
              i år är 1,2 miljoner ärenden. Det är alltså en enormt kraftig
              ökning.
            </seg>
            <seg n="a4f3dbe2">
              Enligt Kronofogdemyndigheten beror det på att arbetslösheten
              kommer att vara på en konstant hög nivå. Man är speciellt orolig
              för att ungdomsarbetslösheten biter sig fast.
            </seg>
            <seg n="5d50d1f3">
              Bakom de här siffrorna döljer sig många tragedier.
            </seg>
            <seg n="00769ee9">
              Där döljer sig kanske Lisa, fyra år, som går på dagis och inte
              längre får vara tillsammans med sina kompisar mer än tre timmar.
              Sedan, när det blir som roligast på dagis, måste hon gå hem eftersom
              mamma och pappa är arbetslösa.
            </seg>
            <seg n="dfd3260b">
              Där döljer sig kanske Johan, tio år, som kommer från sommarlovet
              och ska skriva en uppsats om vad familjen gjorde på lovet. Det
              finns kanske inte så mycket att skriva om eftersom de inte hade
              råd.
            </seg>
            <seg n="e5b8065f">
              Det kan vara Erik, 16 år, som alltid har kunnat få åka med på
              fritidsgårdens resor till Sälen för att åka skidor och inte kan
              göra det längre.
            </seg>
            <seg n="c79b83fc">
              Det döljer sig bakom de siffror som redovisas lite hårt.
            </seg>
            <seg n="a5a0ec9f">
              Det är det ena Sverige.
            </seg>
            <seg n="9bfda8bf">
              Sedan har vi det andra Sverige. Jag ska citera ur Aftonbladet
              fredagen den 11 september 2009. Eftersom det har stått i tidningen
              är det ju riktigt, även om det är i Aftonbladet. Det handlar om
              att de rika vinner.
            </seg>
            <seg n="a5952462">
              Jag ska läsa innantill.
            </seg>
            <seg n="60b06e7e">
              På eftermiddagen den 18 september 2006 lämnade statsminister
              Göran Persson in sin avskedsansökan. Den borgerliga alliansen
              tog över makten med löften om avskaffad förmögenhetsskatt. Åtta
              dagar senare klev H &amp; M-miljardären Stefan Bengtsson in på Din
              Bil i Helsingfors och köpte en grå Lamborghini Murcielago kontant.
              Nypris 2,4 miljoner. Tvåsitsig. Noll till hundra på 3,7 sekunder.
              Toppfart 330 kilometer i timmen. Stefan Bengtsson är en av de
              stora vinnarna på den borttagna förmögenhetsskatten.
            </seg>
            <seg n="7e8e5920">
              Finansministern och jag är vanliga människor av kött och blod.
              När jag ser de här två världarna i Sverige berörs jag. Det känns
              inte bra. Det är viktigt att vi har ett samhälle där vi håller
              ihop. Här har vi den ena sidan, de arbetslösa, och den andra sidan,
              vinnarna på förmögenhetsskatten. Är det inte så ändå att även
              finansministern känner att någonting är fel?
            </seg>
          </u>
          <note type="speaker" n="98013261">
            Anf. 36 LENNART HEDQUIST (m):
          </note>
          <u who="lennart_hedquist_ab2f85" xml:id="i-498251df1c1ce5f0-0" n="4854c123">
            <seg n="a5d859ad">
              Herr talman! Jag upplever att det finns en mycket bred enighet
              om att det var riktigt att avskaffa förmögenhetsskatten, eller
              konfiskationsskatten, som den kanske hellre borde benämnas.
            </seg>
            <seg n="33e6752e">
              När nu Socialdemokraterna luftar förslag om att återinföra den,
              dessutom med alla de hål och brister som den tidigare förmögenhetsskatten
              hade, är det mycket anmärkningsvärt och väl enbart någon form
              av populism. Det är ren populism, bland annat utifrån att man
              förbiser det faktum att de riktigt förmögna personerna i vårt
              land, bland annat de som Hans Olsson försökte beskriva, redan
              tidigare var befriade från förmögenhetsskatten.
            </seg>
            <seg n="417737a4">
              Eftersom det nu ställs frågor till regeringen och finansministern
              vore det intressant att höra om interpellanterna kan åberopa några
              insiktsfulla debattörer, ekonomer eller andra, i den mån de inte
              står Socialdemokraternas partiledning väldigt nära, som menar
              att det vore en riktig åtgärd att återinföra förmögenhetsskatten.
              Även personer och debattörer som står Socialdemokraterna mycket
              nära varnar för den åtgärden, senast på ett skatteseminarium som
              vi hade här i Riksdagshuset i onsdags.
            </seg>
            <seg n="87551e84">
              Det finns anledning att understryka att ett återinförande av
              förmögenhetsskatten är en rent kontraproduktiv åtgärd som skadar
              samhällsekonomin och därmed drabbar oss alla som bor i landet.
              Därför är min fråga till de interpellanter som har riktat interpellationen
              till finansministern: Vilka är det som ni kan åberopa som menar
              att ett återinförande av förmögenhetsskatten vore en klok åtgärd
              för Sverige?
            </seg>
          </u>
          <note type="speaker" n="d12273c7">
            Anf. 37 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-d7e7eea8b3fa7a77-0" n="eca2baef">
            <seg n="9d8206d6">
              Herr talman! När jag läser svaret som finansministern har lämnat
              skriver han, och det är förmodligen en egen bedömning som han
              gör: Regeringens politik bedöms på sikt bidra till 150 000 varaktigt
              fler sysselsatta. Jobbskatteavdraget står för drygt hälften av
              ökningen. Det är en egen bedömning. Det skulle vara roligt att
              få höra lite mer om vad denna bedömning är grundad på. Vad är
              det för forskning? Hur har han kommit fram till de här siffrorna?
              Vi ser inte det här i verkligheten. Vad jag ser runt ikring mig
              hemma i Gävleborg är över 16 000 arbetslösa. Prognosen pekar på
              att det om två år går upp till 21 000 arbetslösa.
            </seg>
            <seg n="a317835c">
              Vi har 400 000 arbetslösa i landet i dag. Av dem är hela 125
              000 långtidsarbetslösa. Och så ser vi hela tiden hur klyftorna
              ökar. Det är väl moderat retorik att säga att vi måste sänka skatterna
              kraftigt för att det ger jobb. Problemet är bara, finansministern,
              att vi inte ser att det skulle bli fler jobb. Sedan kan man föra
              spekulationer och göra egna bedömningar. Men jag skulle vilja
              syna det här riktigt ordentligt.
            </seg>
            <seg n="210f4bbb">
              Finansministern brukar berömma sig av att han är ekonom, verkligen
              utbildad och klar komvux och så vidare. Men då vill jag höra vad
              som finns bakom siffrorna. Vad vi ser är att folk får flytta hemifrån
              därför att a-kassan är urusel. Vad vi ser är att Kent Öst, 61
              år, måste flytta hem till mamma för att han inte har pengar. Vad
              vi också ser, och som Aftonbladet uppmärksammar i dag, är att
              ungdomar säger: Vad kan jag göra? Hur ska jag få jobb? Jag kan
              ju ingenting!
            </seg>
            <seg n="434e4360">
              Samtidigt har andra fått stora skattesänkningar. Vi ser ett Sverige
              som glider isär. Då använder sig finansministern, för all del
              även Hedquist, av retorik och säger: Så här gör vi för att det
              ska bli fler jobb!
            </seg>
            <seg n="0f16567d">
              Men upp till bevis nu! Var kom de stora investeringarna när förmögenhetsskatten
              försvann? Hur ser vi dem? Det är svårt att bedöma, säger finansministern.
              Men han kan åtminstone bedöma att det blir 150 000 nya jobb. Kom
              fram till talarstolen, finansministern, och berätta hur! Verkligheten
              går åt ett helt annat håll. Det är över 16 000 arbetslösa i Gävleborg
              nu. Det kommer att bli 21 000 snart. Vi står inför stora och svåra
              problem. Finansministern sänker skatterna med lånade pengar.
            </seg>
          </u>
          <note type="speaker" n="0684dfce">
            Anf. 38 Finansminister ANDERS BORG (m):
          </note>
          <u who="unknown" xml:id="i-76bdf32ff1cf0180-7" n="236cea91">
            <seg n="7ab1972e">
              Herr talman! Låt mig läsa högt ur boken Aldrig ensam, alltid
              ensam , en utskrift av de samtal med Erik Fichtelius som Göran
              Persson under sin partiordförandetid och statsministerperiod lät
              spela in. Det var den verkställande makten i Sverige, det vill
              säga statsministern, partiordföranden i det parti som debattörerna
              företräder.
            </seg>
            <seg n="9bb56322">
              Vi ser att pengar förs ut ur landet och i stället placeras i
              utländska sparkonton där man inte tar ut skatt, säger Göran Persson.
              Han fortsätter sedan: På så sätt blir skattebaserna på förmögenhet,
              arv och gåvor snabbt sammansmältande.
            </seg>
            <seg n="6ee1339b">
              Han understryker: Förmögenhetsskatten, därför att man tar ut
              pengar ur landet, arvs- och gåvoskatten, därför att man har expertis
              till sitt förfogande för att gå runt systemen. Om du frågar mig
              i dag, tycker jag att vi ska ta bort de där.
            </seg>
            <seg n="977e1a69">
              Det som står på s. 225 i en utskrift av det band som Göran Persson
              spelade in tillsammans med Erik Fichtelius är: Om du frågar mig
              i dag, tycker jag att vi ska ta bort de där.
            </seg>
            <seg n="45abac9c">
              Jag vill gärna upprepa det, för jag förstår att det här är någonting
              som debattörerna har pratat med Göran Persson om. Det är en viktig
              fråga som jag får interpellationer om, och det är en viktig ideologisk
              fråga för Socialdemokraterna. Då förstår jag att det fanns kongressbeslut,
              att man hade haft rådslag där man prövade detta, att partistyrelsen
              och verkställande utskottet hade suttit och vägt frågan fram och
              tillbaka. Och så valde man: Var det arvs- och gåvoskatten eller
              förmögenhetsskatten man skulle avskaffa? Det framgår i boken att
              Göran Persson egentligen helst ville avskaffa förmögenhetsskatten,
              men det blev arvs- och gåvoskatten.
            </seg>
            <seg n="8ffb90e8">
              Jag ska inte återge de fördelningskalkyler som finns för avskaffandet
              av arvs- och gåvoskatten, men om jag minns rätt hade de med 200
              000 eller mer i inkomst näst intill 40 procent av de förmögenheter
              som gick i arv. Det var alltså i huvudsak höginkomsttagare som
              fick del av avskaffandet av arvs- och gåvoskatten.
            </seg>
            <seg n="f054bcfb">
              Men Socialdemokraternas kritik mot den här skatten står i skarp
              kontrast mot att deras partiordförande, förmodligen efter diskussioner
              i kongress, verkställande utskott, partistyrelse, riksdagsgrupp,
              förtroenderåd och regering, kommit fram till att förmögenhetsskatten
              borde avskaffas. Men han valde sedan att man i stället skulle
              ta arvs- och gåvoskatten. De har väldigt likartade fördelningseffekter.
              Men det var det val statsministern gjorde.
            </seg>
            <seg n="2d3f183a">
              Jag har väldigt svårt att riktigt ta kritiken på allvar, eftersom
              ni alla har varit beredda att sitta i ett parti i riksdagsgrupper,
              kongresser, verkställande utskott, partistyrelse och vilka andra
              förtroendeuppdrag ni nu har haft under perioderna och höra Göran
              Persson säga att han vill avskaffa förmögenhetsskatten. Ni har
              gett partiet mandat att i överläggningar med Svenskt Näringsliv
              föreslå att man avskaffar arvs- och gåvoskatten. Det är den enda
              rimliga tolkningen av den här processen.
            </seg>
            <seg n="51efff7e">
              Det måste väl rimligen också ha stått i ett valmanifest 2002
              att ni ville avskaffa förmögenhetsskatten. Det kan väl inte vara
              så att statsministern lovar att avskaffa arvs- och gåvoskatten
              utan att ha gått till val på det. Det vore utomordentligt märkligt.
              Ni måste ha stått upp och deklarerat för väljarna i valrörelsen
              2002 att den socialdemokratiska skatteprioriteringen var att ta
              bort förmögenhetsskatten. Men det är inte den minnesbild vi har.
              Det här var någonting som Göran Persson satt och samtalade med
              näringslivsföreträdarna om. Men då faller ju kritiken platt! Vi
              gör det som Göran Persson som statsminister, partiordförande och
              ordförande i verkställande utskottet och alla de andra platser
              där det här borde ha diskuterats naturligtvis kände att han hade
              stöd för: att avskaffa förmögenhetsskatten. Han gick vidare med
              arvs- och gåvoskatten, men han upplevde att han hade partiet bakom
              sig när det gällde avskaffandet av förmögenhetsskatten.
            </seg>
          </u>
          <note type="speaker" n="c90fffd3">
            Anf. 39 PETER HULTQVIST (s):
          </note>
          <u who="peter_hultqvist_c9866b" xml:id="i-abde464c1c697ea3-4" n="c530d57b">
            <seg n="650dc636">
              Herr talman! Jag tror att Anders Borg inte har en aning om våra
              interna diskussioner och Socialdemokraternas politiska viktningar.
              Jag tror att du bara står här och gör en massa gissningar på det
              ena och det andra sättet.
            </seg>
            <seg n="e75fa88f">
              Socialdemokraterna har inte lagt fram något förslag om att avskaffa
              förmögenhetsskatten. Uttalanden som görs i en bok får stå för
              sig. Vi har inte lagt fram något sådant förslag vid något tillfälle.
              Däremot har din regering lagt fram ett sådant förslag.
            </seg>
            <seg n="e259688a">
              Ni har avskaffat den skatten och gjort en lång rad andra skattesänkningar.
              När riksdagens utredningstjänst tittade på det visade det sig
              att det gynnar framför allt de mest välbeställda i landet. Så
              är sanningen, Anders Borg. Vi vill återföra en ny form av förmögenhetsskatt.
            </seg>
            <seg n="d1868ecb">
              Så ser stridslinjen ut politiskt. Vi har aldrig föreslagit detta.
              Sedan må du stå och rabbla upp alla uppdrag som Göran Persson
              haft. Du glömde förresten några stycken, om nu det är intressant.
              Det hela blir inte bättre för det. Vi har aldrig lagt fram något
              sådant förslag. Om han sedan tycker någonting i en bok må det
              vara hänt.
            </seg>
            <seg n="e772ef42">
              Det talades om 150 000 nya jobb i en långsiktig bedömning. Det
              är vagt och osäkert till sin karaktär. Det är ungefär lika spännande
              som att kliva på nattgammal is. Det är vad som präglar regeringens
              politik. Man sätter upp luftiga målsättningar som inte klarar
              konfrontationen med verkligheten.
            </seg>
            <seg n="96ba9f72">
              Hela upplägget med skattesänkningar först till 85 miljarder som
              nu blir 95 miljarder handlar om hur man skapar jobb. De jobben
              har inte infriats. Vi ser inte att de kommer. Däremot har vi nu
              den redovisning som Hans Olson gjorde från Aftonbladet.
            </seg>
            <seg n="2c2686c8">
              Där var det personer som hade fått 46 miljoner, 30 miljoner,
              15 ½ miljoner, 26 miljoner, 20 miljoner och 15,6 miljoner i ren
              skattesänkning. Inte har det påverkat jobben på något sätt. Det
              har däremot inträffat att de arbetslösa och sjuka har fått det
              sämre med sänkta ersättningar och hårdare uppföljningar på Försäkringskassan.
            </seg>
            <seg n="0357da62">
              Den prognos vi varnade för i valrörelsen att en moderat regering
              skulle leda till att de mest välbeställda skulle få ännu mer och
              att andra skulle få dra åt svångremmen har infriats. Men era jobbprognoser
              har inte infriats.
            </seg>
            <seg n="b06d1abd">
              Vi har aldrig gått till val på något borttagande av någon förmögenhetsskatt.
              Det finns bara en som har gjort det, och det är alliansen. Det
              är ni som har gått till val på den frågan. Så är det. Så ser det
              ut.
            </seg>
            <seg n="843824f3">
              Egentligen är sanningen den att ni inte har någon strategi för
              hur klyftorna ska minska. Jag skulle vilja ge ett konkret förslag.
              Det är inte så att Sverige kommer att gå under eller att en nationell
              katastrof kommer att inträffa om vi återinför en förmögenhetsskatt
              som ger 3,8 miljarder. Det ska jämföras med 7 miljarder som den
              gamla gav.
            </seg>
            <seg n="37960a3b">
              Om vi tar in de pengarna kan vi i stället satsa dem på ett riktat
              statsbidrag till skolan och göra det som en del av ett utbildningspaket
              för skolan. Det skulle innebära fler vuxna, fler lärare, fler
              specialpedagoger och annan personal. Skulle inte landets mest
              välbeställda personer kunna bidra med att försöka få fram en bättre
              skola? De skulle inte få problem med maten på bordet, att betala
              hyran eller någonting annat som skulle menligt påverka deras liv
              i negativ mening.
            </seg>
            <seg n="58fa5a45">
              De skulle kunna göra en insats för eleverna i skolan. Det skulle
              kunna vara ett utslag av fördelningspolitik. Det skulle leda till
              någonting, och det skulle vara konkret. Man skulle visa att man
              ville någonting, och det skulle ge några arbetstillfällen. Mitt
              recept är betydligt säkrare när det gäller att skapa nya arbetstillfällen
              än det allmänna vaga att skattesänkning ger jobb. Ni har inte
              bevisat det.
            </seg>
          </u>
          <note type="speaker" n="67736b18">
            Anf. 40 HANS OLSSON (s):
          </note>
          <u who="hans_olsson_c46304" xml:id="i-5332a5c2bab6cd5d-1" n="bf50bc07">
            <seg n="28aa099b">
              Herr talman! Det sista som Peter Hultqvist sade var riktigt intressant.
              Det är nästan så att man kan tro att vi har övat och kört ihop
              detta, men slumpen gjorde att det inte blev så. Jag tog med mig
              en utskrift från Dagens Industri som nästan sammanfaller med vad
              Peter Hultqvist sade om att man kunde ta in lite pengar och satsa
              exempelvis på utbildning och skolan.
            </seg>
            <seg n="b87caf1e">
              Det står: Rika tyskar kräver förmögenhetsskatt. En grupp stormrika
              tyskar har i ett upprop på Internet vädjat till Angela Merkel
              att återinföra förmögenhetsskatten som skrotades 1997. Denna lilla
              grupp på 40 personer påpekar att om de 2,2 miljoner tyskar som
              har förmögenheter på över 5 miljoner kronor beskattades med 5
              procent så skulle statskassan få in 100 miljarder euro som skulle
              kunna användas. Det är inte helt fel.
            </seg>
            <seg n="c2020a67">
              Sedan tackar jag också finansministern för hans upprepningar
              av vad som stod i Göran Perssons bok. Repetition är kunskapens
              moder. Jag tror att jag nu kommer ihåg vad finansministern läste
              för oss fyra gånger. Det var intressant.
            </seg>
            <seg n="7b601ffd">
              Jag är väldigt tacksam för att finansministern tog upp arvs-
              och gåvoskatten. Avskaffandet arvs- och gåvoskatten visar på en
              stor skillnad mellan Socialdemokraternas agerande och Moderaternas
              hantering av förmögenhetsskattens avskaffande.
            </seg>
            <seg n="4f47876f">
              När arvs- och gåvoskatten avvecklades vid budgeten 2004, tror
              jag, var det för att svenskt näringsliv hade problem med generationsskiften
              i företagen. Då hade man ett önskemål att avskaffa arvs- och gåvoskatten.
            </seg>
            <seg n="b4d9e204">
              Här kommer poängen. Den socialdemokratiska regeringen sade ja
              till det. Men finansiering, kostnaden för att ta bort arvs- och
              gåvoskatten, betalades av näringslivet genom att man fick försämringar
              i så kallade periodiseringsfonder. Kostnaden var 2,6 miljarder,
              om jag minns rätt. Näringslivet som tjänade på detta betalade
              reformen.
            </seg>
            <seg n="3be5fa46">
              När Anders Borg avvecklar förmögenhetsskatten finansieras det
              till en liten del med 1,3 miljarder. Men kvar är 5 miljarder kronor
              som inte finansieras alls. Det kanske betalas av de arbetslösa,
              vem vet. Den bara avskaffas till en kostnad på 5 miljarder. Det
              är stor skillnad mellan socialdemokratisk och moderat politik
              när det handlar om att göra rättvisa saker.
            </seg>
            <seg n="5104bb12">
              Jag skulle vilja få reda på hur stort kapitalinflödet blev. Det
              var poängen med att avskaffa förmögenhetsskatten. Hur mycket av
              kapitalet kom tillbaka till Sverige? Det var poängen, och det
              skulle investeras i nya jobb. Var är stålarna, Anders Borg?
            </seg>
          </u>
          <note type="speaker" n="7f241cf2">
            Anf. 41 LENNART HEDQUIST (m):
          </note>
          <u who="lennart_hedquist_ab2f85" xml:id="i-498251df1c1ce5f0-1" n="4854c123">
            <seg n="e3f17426">
              Herr talman! Jag noterar att ingen av debattörerna från Socialdemokraterna
              än så länge har kunnat åberopa någon insiktsfull debattör, ekonom
              eller motsvarande i landet som menar att man bör återinföra förmögenhetsskatten.
              Däremot finns det sådana personer som Kjell-Olof Feldt, Anne-Marie
              Lindgren, P-O Edin och andra som står arbetarrörelsen och Socialdemokraterna
              nära som varnar för den åtgärden.
            </seg>
            <seg n="898d7d69">
              Att avskaffa förmögenhetsskatten har aldrig påståtts vara en
              fördelningspolitisk åtgärd. Det ligger kanske i sakens natur med
              dess rubricering att dess avskaffande i första hand, om man ser
              till enskilda personer, kommer dem till del som har betalat förmögenhetsskatten.
              Sanningen är dessutom att ett avskaffande av förmögenhetsskatten
              är något som gör att hela samhällsekonomin gynnas. Ni som påstår
              motsatsen har anledning att försöka ta fram någon debattör som
              stöder er i påståendet att det skulle vara en bra åtgärd att återinföra
              förmögenhetsskatten.
            </seg>
            <seg n="ac07b289">
              Dessutom blir förmögenhetsskatten i den utformning den hade och
              i den utformning som Socialdemokraterna föreslår en frivillig
              skatt. Göran Persson, som åberopades här, var tydlig med att förmögenhetsskatten
              var en frivillig skatt. Men samtidigt var den en skatt som kom
              att i första hand drabba den så kallade medelklassen, som inte
              genomförde den typen av skatteplaneringsåtgärder som man kunde
              genomföra för att slippa förmögenhetsskatten.
            </seg>
            <seg n="83590075">
              Det innebär att den skatt som ni nu föreslår ska återinföras
              företrädesvis är en ren pensionärsskatt. Det är en skatt som kommer
              att drabba pensionärer som har amorterat lånen på sitt radhus
              eller sin sommarstuga. Men den kommer inte att drabba andra personer
              så mycket. Därför undrar man över era fördelningspolitiska förslag
              i det avseendet.
            </seg>
          </u>
          <note type="speaker" n="2db52db8">
            Anf. 42 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-d7e7eea8b3fa7a77-1" n="eca2baef">
            <seg n="b2ccc4ba">
              Herr talman! Jag kommer att tänka på Emelie uppe i Hudiksvall.
              Emelie är 24 år. Hon har ett litet, jättehärligt barn som heter
              Isabella. Hon får nu vänta i över tio veckor på att få en usel
              a-kassa. Hon vill ha jobb och praktik för att komma ut. Det här
              sker samtidigt som de med stora förmögenheter har fått stora gåvor
              av Anders Borg.
            </seg>
            <seg n="55857298">
              Det är det här jag vill peka på delningen och klyvningen av Sverige.
              Vore det inte bättre att ha de pengarna och kunna satsa dem på
              åtgärder mot arbetslöshet och satsa på nya jobb? Varför, Anders
              Borg? Du säger att det kommer 150 000 nya jobb enligt din egen
              bedömning. Men ställ dig här och tala om hur de kommer till, då!
              Och tala om hur det här har bidragit! Men det gör inte Anders
              Borg, utan han börjar citera gamla böcker.
            </seg>
            <seg n="5cbc9c03">
              Det finns en annan partiledare som skrev en bok en gång i tiden.
              Boken heter Det sovande folket . Citera ur den, då, om det nu
              är så viktigt att prata om allting annat än den verklighet som
              rasar över oss i dag!
            </seg>
            <seg n="7c0f41f3">
              Återigen: Det finns 16 000 arbetslösa i Gävleborg, på väg mot
              21 000. Återigen: Det är stora skillnader. Folk får flytta hemifrån.
              De har inte pengar. Återigen: Detta är en orättvis fördelningspolitik
              som gynnar kärntrupperna för Moderaterna, alltså det rika folket.
            </seg>
          </u>
          <note type="speaker" n="76539bcc">
            Anf. 43 Finansminister ANDERS BORG (m):
          </note>
          <u who="unknown" xml:id="i-76bdf32ff1cf0180-8" n="236cea91">
            <seg n="23d376e8">
              Herr talman! Låt mig läsa upp vad Göran Persson säger under sin
              tid som statsminister när han ska beskriva det socialdemokratiska
              partiets prioriteringar. Det finns inspelat på band. Han säger:
              På så sätt blir skattebaserna på förmögenheter, arv och gåvor
              snabbt sammansmältande. Förmögenhetsskatten blir det därför att
              man tar pengar ur landet och arvs- och gåvoskatten därför att
              man har expertis till sitt förfogande som går runt systemen. Om
              du frågar mig i dag så tycker jag att vi ska ta bort de där.
            </seg>
            <seg n="f3bfeb74">
              Han fortsätter lite längre ned på samma sida och utvecklar sitt
              resonemang. Han drar då slutsatsen att det kommer att strömma
              tillbaka en väldig massa kapital till landet igen som placerats
              utomlands. Lite längre fram fortsätter han, när han ska förklara
              varför han valde att i stället ta arvs- och gåvoskatten. Han säger
              då att det beror på den finansiering man ville genomföra genom
              att försämra undantaget på arbetsgivaravgiften upp till 5 procent
              av lönesumman och att näringslivet inte kunde acceptera det.
            </seg>
            <seg n="c3647f4e">
              Peter Hultqvist säger att det här får stå för Göran Persson.
              Men det här är inte vilken bok som helst. Det är en utskrift av
              samtal som är inspelade på band. Banden finns deponerade så att
              var och en kan gå och lyssna på dem. Det är inte tio år efteråt,
              när han ska fundera på vad han egentligen tycker och vill säga
              någonting, som han säger detta. Han säger det under sin tid som
              statsminister. Han agerar på det han säger genom att han sedan
              drar slutsatsen att han ska avskaffa arvs- och gåvoskatten, med
              närmast identiska fördelningseffekter som ett avskaffande av förmögenhetsskatten.
            </seg>
            <seg n="dfcdd7c5">
              Låt mig påpeka att den finansiering som Göran Persson ville genomföra
              genom att försämra nedsättningen av arbetsgivareavgifterna är
              en del av det vi har genomfört när vi har valt att finansiera
              vår politik så att näringslivet bär kostnaderna för detta.
            </seg>
            <seg n="dac176ff">
              Peter Hultqvist har naturligtvis helt rätt när han säger att
              Socialdemokraterna inte har gått till val på detta. Men det var
              det som var problemet att Göran Persson som statsminister, partiordförande,
              riksdagsgruppsordförande och allt annat som han var på den tiden
              var beredd att avskaffa skatten utan att ha gått till väljarna
              och bett om mandat. Det är detta som är problemet; Socialdemokraterna
              säger en sak, särskilt i opposition, och gör en annan i regeringsställning.
              I efterhand har man sedan den politiska moralen att man angriper
              oss när vi gör exakt det som den egna partiordföranden rekommenderade
              att man ska göra. Då anses det vara orättmätigt, orättvist och
              orättfärdigt trots att det är precis det som Göran Persson som
              statsminister och partiordförande ville genomföra. Det berodde
              på att Göran Persson insåg att förmögenhetsskatten inte fungerade.
            </seg>
            <seg n="808da058">
              När det gäller jobbpolitiken kan jag rekommendera Raimo Pärssinen
              att ta fram LO:s bedömning av detta. De säger att jobbskatteavdraget
              ger i storleksordningen 70 000 jobb. SNS, KI, Finansdepartementet,
              OECD, Riksrevisionen och kommissionen har gjort samma bedömning;
              det här är åtgärder som gör att det lönar sig bättre att arbeta,
              och då får vi på sikt en högre sysselsättning. Det är traditionell
              politik för att återskapa arbetslinjen.
            </seg>
            <seg n="a930b22d">
              Det enda vi kan vara osäkra på när det gäller utvärderingarna
              är hur mycket av effekterna av Socialdemokraternas politik som
              vi ser i detta. Det är klart att avskaffandet av arvs- och gåvoskatten
              kommer att bidra till fler jobb i Sverige. De över 70 miljarder
              i kompensation för egenavgifterna som Socialdemokraterna genomförde
              och den uppstramning man gjorde av Försäkringskassan och a-kassan
              kommer säkert också att bidra till att vi får effekt på sysselsättningen.
            </seg>
            <seg n="f365c57e">
              Det är nämligen så det är: Ska vi ha en politik för full sysselsättning
              måste vi ha en arbetslinje. Sverige är ett av de länder som har
              den mest expansiva ekonomiska politiken av industriländerna och
              de starkaste offentliga finanserna. Det beror på att vi för en
              ansvarsfull ekonomisk politik som syftar till att minska klyftorna
              i samhället genom att återupprätta full sysselsättning. Det övergripande
              målet för vår politik är att säkra full sysselsättning. Socialdemokraterna
              står tomhänta i jobbpolitiken.
            </seg>
          </u>
          <note type="speaker" n="35f6b3ee">
            Anf. 44 PETER HULTQVIST (s):
          </note>
          <u who="peter_hultqvist_c9866b" xml:id="i-abde464c1c697ea3-5" n="c530d57b">
            <seg n="b77bde9c">
              Herr talman! Det var många ordkaskader från Borgs sida. Arbetslösheten
              i Sverige är högre än EU-genomsnittet och i Finland. Det är ett
              trendbrott i negativ mening. Att stå här och skryta på det sätt
              som Borg gör borde egentligen leda till viss eftertanke. Varför
              är propagandabilden viktigare än verkligheten? Arbetslösheten
              i Sverige ökar mer än i omvärlden. Det är sanningen om detta.
            </seg>
            <seg n="520e5982">
              Ni vet inte hur mycket pengar som eventuellt kommer tillbaka
              av den avskaffade förmögenhetsskatten. Ni vet inte om det ger
              några nya jobb heller. Hänvisningen till LO:s bedömning av jobbskatteavdragen
              bygger nog på en lite för snäv tolkning av vad de skrev. Det handlade
              om en mycket vag skrivning om att det möjligtvis på sikt skulle
              ge mer jobb. Men det är i så fall ett ovanligt dyrt sätt att skapa
              nya jobb. Vi ser inte heller sysselsättningseffekten. Arbetslösheten
              ökar. Det är sanningen om läget.
            </seg>
            <seg n="0f8b3a35">
              Anders Borg fastnar i vad Göran Persson har sagt. Sanningen är
              att varken Göran Perssons regering eller socialdemokratin efter
              valet har lagt fram något som helst förslag om avskaffad förmögenhetsskatt.
              Vi har inte gått till val på det och vi har inte begärt mandat
              för det. Om Göran Persson sitter och funderar i en bok eller på
              inspelade band är inte det relevant för den politik vi för. Vi
              har aldrig lagt fram något sådant förslag. Men du väljer att tugga
              om någonting som är en icke-fråga i sammanhanget. Det är tillåtet
              även för före detta partiledare att ha personliga uppfattningar.
            </seg>
            <seg n="58e4ab5c">
              50 procent av skattesänkningarna har gått till en fjärdedel av
              dem som tjänar mest i landet. Det är sanningen, och det är facit.
              Den fjärdedel som tjänar minst har fått 6 procent. Det här är
              orättvist och orättfärdigt. Det ökar klyftor. Det visar vad Moderaterna
              och regeringen står för.
            </seg>
          </u>
          <note type="speaker" n="0a036842">
            Anf. 45 HANS OLSSON (s):
          </note>
          <u who="hans_olsson_c46304" xml:id="i-5332a5c2bab6cd5d-2" n="bf50bc07">
            <seg n="0ca03d0b">
              Herr talman! Jag ska försöka summera lite grann. Jag får nog
              skaffa den där boken; den verkar intressant. Men det får jag göra
              sedan.
            </seg>
            <seg n="e5425d26">
              Jag skulle vilja kommentera det som finansministern säger om
              att jobbskatteavdraget har skapat 70 00075 000 nya jobb och att
              det kostar ungefär lika mycket.
            </seg>
            <seg n="9546ca6b">
              Jag vill passa på att gratulera till fjärdeplatsen. Jag såg att
              Anders Borg hamnar på fjärde plats bland Europas finansministrar,
              men det var lite olika kriterier som man utgick ifrån. Ekonomin
              var inte bästa grenen. Det förstår jag.
            </seg>
            <seg n="0fa26cb1">
              Om man satsar 70 miljarder och får 70 000 jobb kostar varje jobb
              1 miljon. Utan att vara ekonom kan man ju känna att det kanske
              finns något smartare sätt att få ut lite fler jobb så att det
              inte kostar 1 miljon per jobb.
            </seg>
            <seg n="8b0b8af3">
              Sverige är nu ett land som varken har förmögenhetsskatt, arvs-
              eller gåvoskatt. Det är viktigt. Jag vet inte, men det går säkert
              att ta reda på via Finansdepartementet eller via riksdagens utredningstjänst,
              hur många länder som varken har förmögenhetsskatt, arvs- eller
              gåvoskatt. Det är anmärkningsvärt. Det börjar bli ett skatteparadis
              här.
            </seg>
            <seg n="e585a8b1">
              Var är pengarna? Varför får vi inga besked om var pengarna är?
            </seg>
            <seg n="7edb979f">
              Man skyller på att de kanske inte kommer in därför att folk är
              rädda för att Socialdemokraterna kommer till makten. Jag tror
              att det bara är att skylla ifrån sig.
            </seg>
          </u>
          <note type="speaker" n="7c8877a5">
            Anf. 46 Finansminister ANDERS BORG (m):
          </note>
          <u who="unknown" xml:id="i-76bdf32ff1cf0180-9" n="236cea91">
            <seg n="e42c4131">
              Herr talman! Låt mig citera vad Göran Persson säger om arvs-
              och gåvoskatten. Han är ju så tydlig. Fråga mig i dag så tycker
              jag att vi ska ta bort de där, säger han om arvs- och gåvoskatten.
            </seg>
            <seg n="6acdb383">
              Det var inte ett uttalande tio år efter det att Göran Persson
              avgick som partiledare och inte heller något som han skrivit i
              några memoarer i eftertankens kranka blekhet. Det var en avsiktsförklaring
              av en sittande partiordförande och en sittande statsminister i
              aktiv tjänst. Det är nedskrivet och bandat. Det är inte så att
              han gör det en gång, utan han kommer tillbaka till resonemanget
              om hur viktigt det är för Socialdemokraterna att ta bort förmögenhetsskatten.
              Det är en viktig prioritering för det socialdemokratiska arbetarpartiet.
              Socialdemokraternas partiordförande deklarerar så tydligt att
              man vill ta bort förmögenhetsskatten. Det finns svart på vitt,
              inspelat, tryckt och sänt. Det är öppet deklarerat och aldrig
              förnekat. Han har aldrig sagt att detta inte gäller, att det inte
              var sant, att det var fel eller att det var någon annan som pratade,
              och Bosse Parnevik var inte närvarande.
            </seg>
            <seg n="dab88ad2">
              Det var alldeles uppenbart Göran Persson som gav sin bedömning.
              Och han handlade utifrån den. Han avskaffade arvs- och gåvoskatten,
              och vem som helst förstår ju att ett avskaffande av arvs- och
              gåvoskatten har fördelningskonsekvenser. Det är så det är. Socialdemokraterna
              gjorde två stora skatteförändringar. De tog bort arvs- och gåvoskatten
              och sänkte inkomstskatterna med lite över 70 miljarder under den
              förra mandatperioden.
            </seg>
            <seg n="07d1df71">
              Vi vet att arvs- och gåvoskatten har ungefär samma fördelningseffekter
              som förmögenhetsskatten. Vi vet också att jobbskatteavdraget har
              lite bättre fördelningskonsekvenser än kompensationen för egenavgifter.
              Det är inte fullt lika mycket som går till dem som tjänar mest.
              Det är därför den här retoriken från Socialdemokraterna blir så
              ihålig.
            </seg>
            <seg n="47a002f2">
              Vi har de starkaste offentliga finanserna av nästan alla industriländer.
              Därför kommer vi också att klara jobbpolitiken. Offentliga finanser
              och jobbpolitik hänger ihop. Det är därför vi kan säga att vi
              har en ansvarsfull ekonomisk politik som bygger på att återskapa
              full sysselsättning.
            </seg>
          </u>
          <note n="6d526b13">
            Överläggningen var härmed avslutad.
          </note>
          <note n="123f82c5">
            6 § Svar på interpellationerna 2009/10:33 och 36 om uteblivna
            effekter av jobbskatteavdraget
          </note>
          <note type="speaker" n="73d99ffe">
            Anf. 47 Finansminister ANDERS BORG (m):
          </note>
          <u who="unknown" xml:id="i-76bdf32ff1cf0180-10" n="236cea91">
            <seg n="ae2e99ef">
              Herr talman! Monica Green har i två separata interpellationer
              frågat mig vilka åtgärder jag avser att vidta för att genomförda
              skattesänkningar ska få avsedd effekt för fler jobb.
            </seg>
            <seg n="9d028f72">
              Regeringens övergripande mål är att minska utanförskapet och
              få fler i arbete. Ska Sverige kunna möta de långsiktiga utmaningar
              som väntar med en åldrande befolkning krävs det varaktigt ökad
              sysselsättning. En politik som gör det mer lönsamt att arbeta
              är avgörande för att öka den varaktiga sysselsättningsnivån. För
              att stimulera arbetsutbudet har regeringen infört ett jobbskatteavdrag
              som innebär att nästan alla heltidsarbetande har fått minst 1
              000 kronor mer i månaden efter skatt. Utan regeringens politik
              hade arbetslösheten i dag varit högre och sysselsättningen lägre.
            </seg>
            <seg n="ff4aa04b">
              För regeringen och andra bedömare är det av vikt att följa upp
              om genomförda reformer får avsedd effekt. Men det är inte rimligt
              att, som Monica Green gör, dra slutsatser om jobbskatteavdraget
              enbart på basis av hur sysselsättningen har utvecklats under det
              senaste året.
            </seg>
            <seg n="50ba5fad">
              En utvärdering måste kunna särskilja effekterna av jobbskatteavdraget
              från andra faktorer, till exempel den globala ekonomiska krisen,
              som också påverkar sysselsättningen. Ett annat grundläggande krav
              är att tillräckligt med tid ska ha förflutit så att politiken
              kan antas ha fått fullt genomslag. Kunskapen om hur snabbt effekterna
              av jobbskatteavdraget realiseras är ofullständig, men det kan
              röra sig om ett antal år. Huvuddelen av den sysselsättningsökning
              som följer av det ökade arbetsutbudet väntas komma när arbetskraftsefterfrågan
              åter tagit fart.
            </seg>
            <seg n="70fd8bcc">
              I väntan på att en fullständig utvärdering kan genomföras ligger
              regeringens bedömning av jobbskatteavdragets effekter fast. Bedömningen
              baseras på en stor och väletablerad forskningslitteratur kring
              reformer av liknande slag. De inkomstskattereformer som regeringen
              har genomfört förväntas på sikt öka sysselsättningen med ca 70
              000 personer. Denna summa ligger väl i linje med vad andra bedömare,
              till exempel LO, Finanspolitiska rådet, Konjunkturinstitutet,
              SNS och IFAU, har kommit fram till. Även internationella bedömare
              såsom OECD och IMF välkomnar regeringens skattereformer.
            </seg>
          </u>
          <note type="speaker" n="6dc02a46">
            Anf. 48 MONICA GREEN (s):
          </note>
          <u who="monica_green_30ca1b" xml:id="i-c06045d40fafe4a6-0" n="2057ce47">
            <seg n="9a5f9abf">
              Herr talman! Först vill jag på det bestämdaste ta avstånd från
              det arroganta sätt som finansministern beter sig på mot de tidigare
              debattörerna. Att läsa högt ur en bok är möjligen något att roa
              sig med när man inte har något annat att säga. Jag skulle naturligtvis
              kunna roa mig med att läsa sida efter sida högt ur Fredrik Reinfeldts
              bok om det sovande folket. Där beskriver han hur lata folk är,
              hur folk väljer att gå hemma och hur folk väljer att vara sjuka.
              Jag skulle kunna göra det, men jag väljer att debattera i stället
              för jag vill veta hur det ska gå till att få tillbaka människor
              i arbete.
            </seg>
            <seg n="543206c0">
              Ni har nu regerat i tre år. För varje dag har arbetslösheten
              ökat. Inte de första åren okej. Det var högkonjunktur, och ni
              levde på det som vi hade lagt upp i ladorna. Jobben strömmade
              till. Det var goda år. I stället för att samla i ladorna till
              de dåliga åren valde ni att sänka skatten mest för dem som har
              det bäst. Det var er väg. Ni valde den.
            </seg>
            <seg n="8199029a">
              Anders Borg har själv sagt att det tar ungefär två år innan er
              politik börjar bita. Det sade Anders Borg när han var nytillträdd
              finansminister. Nu har det gått tre år, och det senaste året har
              varit en fullständig katastrof för finansminister Anders Borg.
              Han kan läsa hur många böcker han vill i den här talarstolen om
              vad vår tidigare statsminister har sagt, men finansministerns
              politik har inte hjälpt ett dugg. Fler människor har förlorat
              arbetet. Fler människor befinner sig nu i utanförskap.
            </seg>
            <seg n="2b19e0d5">
              Anders Borg brukar gömma sig bakom den internationella lågkonjunkturen
              och säga: Det är inte vårt fel. Hjälp, hjälp, det är inte vårt
              fel. Det är någon annans fel att människor förlorar sina arbeten
              nu.
            </seg>
            <seg n="dc2bfbd1">
              Men ni valde skattesänkarvägen, Anders Borg. Ni valde den politiken
              därför att ni ville att människor skulle bli fattigare. Ni ville
              att de sjuka skulle bli fattigare. Ni trodde att de blev friska
              av det receptet. Det var er ideologi att fattiga människor skulle
              bli friska. Just nu försöker ni skyla över det genom att säga
              att det är en internationell lågkonjunktur. Men ni har valt det.
            </seg>
            <seg n="8fad9496">
              Trots ert val och trots att ni påstår att ni har en jobblinje
              ökar människors bidragsberoende varje dag. Den socialdemokratiska
              arbetslinjen står mot den moderata bidragslinjen. Fler och fler
              får nu söka sig till socialbidragen i kommunerna. Kommunernas
              ekonomi försämras för varje dag eftersom ni har valt den vägen.
              Ni har sabbat a-kassan, försämrat människors möjligheter att försörja
              sig själva och försämrat människors möjligheter att bli anställningsbara
              igen eftersom ni slaktade komvux med en tredjedel när ni tillträdde.
              Ni tyckte ju att det var fult med komvux. Ni tyckte att det var
              fult med Amspolitik.
            </seg>
            <seg n="c801cfd4">
              Nu plötsligt, när ni inser att den socialdemokratiska modellen
              var bra, börjar ni lägga tillbaka lite av alla de saker som ni
              har dragit ned på. Ni har skurit ned 40 000 platser från komvux.
              Nu lägger ni tillbaka 10 000 platser, och det kallar ni för en
              stor reform. Nu ska människor få möjlighet att läsa igen. Ja,
              på 10 000 av de platserna som ni tog bort.
            </seg>
            <seg n="d0b293a4">
              Det är precis likadant när det gäller andra arbetsmarknadsåtgärder.
              Ni har dragit bort det, för det var fult enligt ert sätt att se
              det. Människor skulle nämligen bli fattigare, och blev de bara
              fattigare skulle de hitta sig ett jobb.
            </seg>
            <seg n="c4cc11ba">
              Anders Borg påstår att det kommer att ge jobb. Han påstår till
              och med att det har gett jobb i dag, men det ser vi inte skymten
              av. Det finns inte ett enda jobb här i dag som Anders Borg kan
              visa att det har skapats för att han har infört jobbskatteavdrag!
              På sikt kanske det kommer, men det är för att människor ska krypa
              fram och säga: Jag ställer upp för en lägre lön.
            </seg>
          </u>
          <note type="speaker" n="c0703795">
            Anf. 49 LARS JOHANSSON (s):
          </note>
          <u who="lars_johansson_1e1d92" xml:id="i-34e2f39c9012dcff-0" n="f3766642">
            <seg n="08ec71d3">
              Herr talman! Jag tycker att det är intressant att gå in i denna
              debatt om jobbskatteavdragets effekter. Det har ju inte fått de
              effekter som Anders Borg har talat om och som regeringen hoppades
              på när de började sänka skatterna med så kallat jobbskatteavdrag.
              Vi har, precis som Monica Green har redovisat, fått en lägre sysselsättning.
              Sysselsättningsläget ligger för närvarande på runt 65 procent.
              Utanförskapet som ni pratade så väldigt mycket om för tre år sedan
              har bara ökat, naturligtvis också beroende på att vi har haft
              en ekonomisk kris i Europa, men ni har ju förvärrat situationen.
              Sverige ligger efter. Ungdomsarbetslösheten är högre här än i
              andra länder i Europa.
            </seg>
            <seg n="1e2e238a">
              Ni har inte fört en politik som skapar sysselsättning, utan ni
              har naturligtvis hängt fast vid den gamla moderata parollen att
              skatterna ska sänkas i alla lägen. Jag har ingen bok att citera,
              men jag har här en sammanställning över Moderaternas valaffischer
              sedan 1921.
            </seg>
            <seg n="a3919a73">
              Vid varje val, oavsett om det varit lågkonjunktur, högkonjunktur,
              ekonomisk kris eller enorma framgångar, har ni alltid varit för
              sänkta skatter. Det är ju det som är den moderata politiken. Jag
              tycker att det är intressant att notera att innan ni kom i regeringsställning
              förra gången, 1991, gick ni ut med valaffischer där det stod:
              Vi kan sänka skatten! Byt regering, sänk skatten!
            </seg>
            <seg n="856369ef">
              Vad hände? Man bytte regering, ni sänkte skatterna och vi fick
              en stor ekonomisk kris. Efter denna kris 1994 gick ni ut med valaffischer
              igen med budskapen: Höjda skatter ger färre jobb. Vinner de valet
              stiger skatterna. Vi sänker skatterna.
            </seg>
            <seg n="2c421412">
              Det spelar liksom ingen roll vad Anders Borg och andra moderater
              säger om att ni vill sänka skatterna för att skapa sysselsättning.
              Det är inte sant. Faktum är att Moderaterna i sin historia sedan
              1921 i alla lägen har budskapet att sänka skatterna. Det är det
              som är huvudbudskapet. Det är inte för att skapa sysselsättning.
              Vi har haft en enorm sysselsättningsutveckling i Sverige med högre
              skatter därför att vi har fördelat bördorna rättvist. Det har
              ingenting att göra med det så kallade jobbskatteavdraget och att
              det skulle skapa mer jobb.
            </seg>
            <seg n="8cf19a46">
              Jag kan också upplysa finansministern om vi att föregående vecka
              hade ett skatteseminarium här i riksdagen. Det var ganska intressant
              på många sätt. Där medverkade Anders Borgs närmaste man, Ingemar
              Hansson. Han berättade att de här skatteförändringarna som har
              skett under den här mandatperioden är det fyra personer som har
              ansvaret för. Det är de tre statssekreterarna och Anders Borg.
              Det är de som hela tiden har formulerat på vilket sätt man ska
              sänka skatterna. Det gäller jobbskatteavdrag, och det gäller borttagande
              av förmögenhetsskatten etcetera. Det är de fyras gäng som har
              skött den här politiken, och den är dessutom oerhört kortsiktig,
              för den gäller bara den här mandatperioden.
            </seg>
            <seg n="d7123562">
              När vi har genomfört skatteförändringar har vi diskuterat att
              ha blocköverskridande sådana som ska räcka över tid och ge förutsättningar
              för människor att planera sin ekonomi. Men den här regeringen
              för bara en skattepolitik för fyra år. Det innebär att det blir
              en osäkerhet om vad som kommer att hända efter nästa års val när
              det gäller väldigt många skatter.
            </seg>
            <seg n="ff65b2cd">
              Som sagt kommer Moderaterna oavsett om det är lågkonjunktur eller
              högkonjunktur alltid att kämpa för lägre skatter, för ni vill
              ha mindre välfärd, större inkomstklyftor och mindre av det som
              är viktigt för att ett samhälle ska hålla ihop, nämligen en gemensam
              sektor.
            </seg>
          </u>
          <note type="speaker" n="ab8257e4">
            Anf. 50 Finansminister ANDERS BORG (m):
          </note>
          <u who="unknown" xml:id="i-76bdf32ff1cf0180-11" n="236cea91">
            <seg n="0f113d89">
              Herr talman! Jag vill bara tydliggöra för Monica Green att skälet
              till att jag läste högt ur Göran Perssons bok var att jag fick
              frågor av socialdemokratiska riksdagsledamöter om varför den borgerliga
              regeringen har avskaffat förmögenhetsskatten. Göran Persson redogör
              ju väldigt tydligt för varför Socialdemokraterna och den socialdemokratiska
              regeringen ville avskaffa förmögenhetsskatten. Jag ska inte upprepa
              det, för det har jag redan gjort vid ett antal tillfällen nu.
            </seg>
            <seg n="8bdc4238">
              När det gäller arbetslösheten stiger den nu därför att vi har
              en ekonomisk kris i världen. Den kommer att fortsätta att stiga
              en period i Sverige precis som den gör i hela OECD-området, EU-området
              och euroområdet. Den har stigit i ungefär samma takt i Sverige
              som i andra jämförbara länder. I några länder har den stigit mer,
              som USA och Spanien, och i andra länder har den stigit något mindre.
              Men när kommissionen gör sin bedömning landar man i slutsatsen
              att arbetslösheten kommer att vara något lägre i Sverige än i
              både euroområdet och i EU som helhet.
            </seg>
            <seg n="192aaa79">
              Jag värjer mig mot den här svartmålningen av den svenska modellen
              som säger att Sverige klarar en kris sämre än alla andra länder.
              Vi är en öppen ekonomi, och vi har en tung verkstadsindustri.
              Det är klart att det påverkar oss. Men låt oss ändå komma ihåg
              att de länder som nu har dragit på sig stora underskott, i genomsnitt
              78 procent för EU, kommer att få ägna de kommande 1015 åren åt
              att höja skatterna och skära ned i välfärden. EU-kommissionen
              drar slutsatsen att Sverige har bland de starkaste offentliga
              finanserna i EU-området. Sverige och Danmark är de få länder som
              klarar att minska skuldsättningen utan att genomföra åtstramningar.
            </seg>
            <seg n="92f99c55">
              Det här betyder att när återhämtningen kommer behövs det inte
              stora skattehöjningar eller stora nedskärningar i Sverige, utan
              vi kan fortsätta att föra en expansiv politik. Det betyder att
              vi på sikt också med stor sannolikhet kommer att landa i en bättre
              utveckling för svensk ekonomi och för arbetsmarknaden än vad man
              ser i andra länder.
            </seg>
            <seg n="55a83802">
              Vi har en stark svensk modell med ansvarsfulla parter, med en
              flexibel arbetsmarknad, stor rörlighet, välutbildad arbetskraft
              och industrier som ligger i framkant. Det här har vi förstärkt.
              Vi har förstärkt arbetslinjen. Vi har gjort det mer lönsamt att
              arbeta. Vi har motverkat krisen genom de största statsbidragshöjningarna
              till kommunerna i modern tid. Vi har tillsammans med de nordiska
              länderna genomfört den mest omfattande utbyggnaden av den aktiva
              arbetsmarknadspolitiken. Det är viktiga åtgärder för att vi ska
              säkra att människor är kvar på arbetsmarknaden för att vi efter
              krisen ska börja marschen tillbaka till full sysselsättning.
            </seg>
            <seg n="1b50d1c4">
              Monica Green väljer väldigt starka ord. Hon säger att skattesänkningsvägen
              bygger på att man vill att de fattiga ska bli fattigare. De fattigare
              ska bli fattigare, det är syftet med skattesänkningen.
            </seg>
            <seg n="e9845f8e">
              Låt oss då konstatera att den socialdemokratiska regeringen sänkte
              skatterna inkomstskatterna med över 70 miljarder. Man tog bort
              arvs- och gåvoskatten, och man genomförde betydande lättnader
              på fastighetsskattesidan. Det väcker naturligtvis frågan: Vad
              var motiven då? Var Socialdemokraternas ambition att de rika skulle
              bli rikare och de fattiga skulle bli fattigare?
            </seg>
            <seg n="19b869c7">
              Jag har svårt att tro det. Jag tror att det handlade om att man
              försökte genomföra åtgärder som gjorde att vi fick ett bättre
              skattesystem på samma sätt som vi nu gör. Det är därför det finns
              skäl att citera Göran Persson. Man ska hålla ordning på sin argumentation.
              Man ska gå till val på det som man tänker göra. Man ska säga till
              väljarna att man tänker avskaffa förmögenhetsskatten om det är
              det som statsministern, partiordföranden, sedan tänker sätta sig
              i diskussioner med näringslivet och göra. Det var precis det som
              Göran Persson gjorde under sin tid som statsminister. Därför är
              det viktigt att citera.
            </seg>
          </u>
          <note type="speaker" n="7ee811ef">
            Anf. 51 MONICA GREEN (s):
          </note>
          <u who="monica_green_30ca1b" xml:id="i-c06045d40fafe4a6-1" n="2057ce47">
            <seg n="f1ae4944">
              Herr talman! Det är möjligt att det är viktigt att citera Göran
              Persson, men en papegojas sätt att upprepa är det inte nödvändigt
              att försöka likna. Det är inte nödvändigt att citera Göran Persson
              14 gånger i samma inlägg, eller om det nu var något i den stilen.
            </seg>
            <seg n="890dcacd">
              Jag hade kunnat göra något liknande när det gäller Fredrik Reinfeldts
              bok Det sovande folket , som tydligt visar vad Moderaterna egentligen
              menar. De menar att människor är sövda, att de valt att vara sjuka
              och väljer att vara arbetslösa. De menar att om vi sänker deras
              ersättningar kommer de att komma tillbaka till arbete. Det är
              det Moderaterna menar.
            </seg>
            <seg n="e02d5dab">
              Om finansministern vill kan jag naturligtvis läsa sida upp och
              sida ned ur statsministerns bok, 14 gånger i samma inlägg, om
              det kan vara intressant. Jag kan göra det vid något tillfälle
              eftersom det tydligen är så Anders Borg väljer att föra en interpellationsdebatt.
              Eller kanske lägger vi oss på en något högre debattnivå.
            </seg>
            <seg n="ef47ea7e">
              Låt oss stanna upp en smula och titta bortom de teoretiska modeller
              som Anders Borg räknar på på Finansdepartementet. Bortom de teoretiska
              modeller som ni räknar på, Anders Borg, finns det människor av
              kött och blod, människor som fått gå från sina hus för att de
              inte har möjlighet att försörja sig när de förlorat sitt arbete,
              människor som inte har möjlighet att studera längre eftersom ni
              dragit undan de möjligheterna inom komvux, människor som inte
              längre får sin försörjning för att de är sjuka, människor som
              ni påstår hittar ett jobb och blir friska igen bara de blir fattigare.
            </seg>
            <seg n="1a8148cc">
              Gå ut bland folket, Anders Borg. Besök de arbetslösa och sjuka.
              Göm dig inte bakom de teoretiska modellerna. Jag vet att Anders
              Borg är teoretiker och ekonom och gärna vill gömma sig i böckerna
              och räkna, men det finns människor där ute, Anders Borg, som lider
              av den förda politiken.
            </seg>
            <seg n="11fe7626">
              Sedan säger Anders Borg att det inte var meningen att göra de
              fattiga fattigare och de rika rikare. Det bara blev så. Vi tänkte
              rätta till skattesystemet lite grann, säger Anders Borg. Men effekterna
              där ute i samhället har blivit sådana att ni har gynnat rika framför
              fattiga, män framför kvinnor, stad framför landsbygd. I praktiken
              har det blivit så ute bland människorna. Det är där vi socialdemokrater
              rör oss. Det är där vi ser att människor nu har det oerhört tufft.
            </seg>
            <seg n="55c92647">
              Jag uppmanar därför Anders Borg att göra något liknande och inte
              gömma sig bakom sina siffermodeller. Sverige halkar faktiskt efter.
              Anders Borg vill inte höra talas om en svartmålning. Nej, det
              är möjligt att han inte vill se sanningen i vitögat. Han vill
              inte se att klyftorna har ökat. Han vill inte veta att ungdomsarbetslösheten
              ökar och nu är en av de högsta i Europa.
            </seg>
            <seg n="c496b3ab">
              En tiondel av befolkningen har, tack vare skattesänkningarna,
              fått de största inkomstsänkningarna av regeringen. Anders Borg
              vill inte veta att arbetslösheten har ökat med 100 000 personer
              på ett år i och för sig vet han det, men han vill inte prata om
              det och att 60 000 jobb försvinner inom kommuner och landsting.
              Inte nog med att jobben försvinner inom industrin, som blir utsatt
              på grund av internationell konkurrens. Dessutom bedriver regeringen
              en politik som innebär att färre människor i framtiden ska ta
              hand om de sjuka och gamla och det ska vara färre barnskötare
              och förskollärare samt lärare i skolan.
            </seg>
          </u>
          <note type="speaker" n="8f3e1f67">
            Anf. 52 LARS JOHANSSON (s):
          </note>
          <u who="lars_johansson_1e1d92" xml:id="i-34e2f39c9012dcff-1" n="f3766642">
            <seg n="02e344ac">
              Herr talman! Det är intressant att höra finansministern för fjärde
              gången lyfta upp Göran Persson i debatten. Det han emellertid
              inte tar upp är vad som hänt sedan den tidigare nämnda boken publicerades.
              Sedan dess har regeringen nämligen sänkt fastighetsskatten på
              Djursholmsvillor med 40 000 kronor om året, tagit bort förmögenhetsskatten
              och genomfört andra skattesänkningar som gynnat höginkomsttagarna
              i Sverige. Det är nu en annan tid, och därför tycker jag att det
              är helt fel att göra den jämförelsen med dagens politiska debatt.
              Det är som att jämföra äpplen och päron.
            </seg>
            <seg n="7d9b8f92">
              Det är helt fel att som Anders Borg hävda att den socialdemokratiska
              regeringen sänkte skatterna för löntagarna rakt av. Det var ju
              en kompensation för egenavgifterna. Det fanns ett tydligt samband.
            </seg>
            <seg n="b74c4d6e">
              Dessutom är de skattesänkningar som regeringen nu genomför inte
              finansierade. Den senaste skattesänkning som förordas kostar 10
              miljarder. Vi har ett budgetunderskott som nästa år beräknas uppgå
              till 100 miljarder. Ni finansierar inte era skattesänkningar,
              Anders Borg. Inför valet lovade ni att göra det. Ni skulle finansiera
              era skattesänkningar. Det gör ni inte längre. Varken förmögenhetsskatten
              eller jobbskatteavdraget har finansierats. Ni går fram med skattesänkningar
              som inte är finansierade. Vi ser resultatet. Budgetunderskottet
              ökar. Det är det stora problemet på sikt, alltså att ta över efter
              er när ni har skapat en sådan obalans i statens ekonomi.
            </seg>
          </u>
          <note type="speaker" n="0d1376af">
            Anf. 53 Finansminister ANDERS BORG (m):
          </note>
          <u who="unknown" xml:id="i-76bdf32ff1cf0180-12" n="236cea91">
            <seg n="abe224cb">
              Herr talman! Låt oss slå fast vad vi är överens om här. Jag har
              citerat Göran Persson. Han var tydlig med att han ville avskaffa
              arvs- och gåvoskatten, och för den delen även förmögenhetsskatten.
              Han ville finansiera det hela genom att minska nedsättningen på
              arbetsgivaravgifter och menade att det skulle leda till att pengarna
              strömmade tillbaka till Sverige. Det var vad Göran Persson under
              sin tid som socialdemokratisk partiordförande menade var den socialdemokratiska
              uppfattningen om förmögenhetsskatten. Då är det naturligtvis högst
              relevant att citera honom när jag får frågor om förmögenhetsskatten
              av socialdemokratiska riksdagsledamöter. Självklart är det högst
              relevant vad statsministern under den tid Socialdemokraterna hade
              regeringsmakten ansåg.
            </seg>
            <seg n="3ec3cd03">
              Låt mig när det gäller effekterna nämna tre förändringar som
              den borgerliga regeringen har genomfört, nämligen jobbskatteavdraget,
              i storleksordningen 80 miljarder, fastighetsskatten och förmögenhetsskatten.
              Vi kan lägga dem i den ena vågskålen, och i den andra vågskålen
              lägger vi de skatteförändringar som den socialdemokratiska regeringen
              genomförde under förra mandatperioden. Vi har ett jobbskatteavdrag
              på 80 miljarder. Den förra regeringen hade en kompensation för
              egenavgifter på över 70 miljarder. Vi hade kunnat kalla vårt jobbskatteavdrag
              för förstärkt kompensation för egenavgifter. Då hade det varit
              fråga om närmast identiska åtgärder. Man lättade på fastighetsskatten.
              Det handlade om tusentals kronor för en Helsingforssvilla, uppemot
              10 000 kronor, i lättnad. Och man tog bort arvs- och gåvoskatten.
            </seg>
            <seg n="8ece290e">
              När man jämför dessa åtgärder har det självklart samma effekt
              ifall en borgerlig regering sänker fastighetsskatten som ifall
              en socialdemokratisk regering gör det. Samtidigt vet vi att jobbskatteavdraget
              har bättre fördelningseffekter än kompensationen för egenavgifterna.
              Det är alldeles tydligt att kompensationen för egenavgifter i
              större utsträckning gick till de 25 procent som hade de högsta
              inkomsterna. Där går skiljelinjen, nämligen att jobbskatteavdraget
              är fördelningspolitiskt mer träffsäkert, har en bättre fördelningsprofil,
              än kompensationen för egenavgifterna.
            </seg>
            <seg n="f5ae57ab">
              När det gäller arbetslinjen är det ingen moderat uppfinning,
              eller min uppfinning, att om det lönar sig bättre att arbeta blir
              det fler som arbetar. Det är en hörnsten i hur en arbetsmarknad
              fungerar. Det finns inte en enda expertorganisation som håller
              med om den socialdemokratiska bedömningen. LO, SNS, KI, IFAU,
              Finanspolitiska rådet, OECD, IMF alla gör samma bedömning, nämligen
              att detta har stora effekter på den långsiktiga, varaktiga sysselsättningen.
              Och det är just det som är vårt mål, full sysselsättning.
            </seg>
            <seg n="7cc0ef5e">
              Vår politik är mycket tydlig. Satsningarna på kommunerna är de
              största som genomförts i en kris i modern tid. De nordiska länderna
              står för den kraftigaste utbyggnaden av de aktiva åtgärderna.
              Det som kännetecknar vår krispolitik är att vi gör den största
              satsningen någonsin på kommunerna, en omfattande utbyggnad av
              aktiva åtgärder och en förstärkning av arbetslinjen.
            </seg>
            <seg n="73cf50a4">
              Det är alldeles tydligt varför vi gör detta. Det handlar nämligen
              om grundläggande värderingar, om vilket slags samhälle vi vill
              ha. Det handlar om trygghet. Det handlar om välfärd. Det handlar
              om rättvisa. Det handlar om att bygga ett samhälle för full sysselsättning.
              Det är därför vi vidtar dessa åtgärder, för att kunna möta krisen
              och föra tillbaka Sverige till full sysselsättning.
            </seg>
            <seg n="f63d11cf">
              Det är regeringens uppgift. Det är regeringens politik. Vår prioritering
              är trygghet, välfärd och full sysselsättning en politik som upprätthåller
              arbetslinjen, dämpar krisen och skapar förutsättningar för människor
              att komma i arbete. Och det är just den politiken regeringen för.
            </seg>
          </u>
          <note type="speaker" n="133bace0">
            Anf. 54 MONICA GREEN (s):
          </note>
          <u who="monica_green_30ca1b" xml:id="i-c06045d40fafe4a6-2" n="2057ce47">
            <seg n="c210deed">
              Herr talman! Det märks inte. Det märks inte att regeringen jobbar
              för trygghet, välfärd och rättvisa. Det låter jättefint, och det
              är möjligt att Anders Borg tror på de orden och tycker att det
              är roligt att knycka värdeord från Socialdemokraterna. Det har
              han säkert lärt sig av partisekreterare Schlingmann.
            </seg>
            <seg n="2feb9854">
              Men er politik leder till något helt annat. Sedan kan ni försöka
              att slå i folk det och säga det om och om igen så att det blir
              en sanning. Men i praktiken, ute bland människorna, finns det
              de som lider just nu och som har det svårt.
            </seg>
            <seg n="8bcafa64">
              Det är nu 70 000 fler som finns i utanförskapet, Anders Borg,
              det utanförskap som ni tyckte var så hemskt och som ni skulle
              ta bort när ni kom till makten.
            </seg>
            <seg n="5e8d0f87">
              Ni beskrev det som något väldigt stort och svårt som vi hade
              här i Sverige att människor hade möjlighet att leva på föräldraförsäkring,
              sjukförsäkring och arbetslöshetsförsäkring. De var i utanförskap.
              Det var hemskt. Det skulle ni se till att ta bort.
            </seg>
            <seg n="e1bcf3be">
              Vad gör ni med er politik? Det blir precis tvärtom. Det är nu
              70 000 fler som finns i det som ni kallade för utanförskapet,
              med ert sätt att räkna. Nu har ni tagit bort det som stod på er
              hemsida om på vilket sätt ni räknade före valet. Ni vill inte
              veta av det. Det är bättre att försöka ta bort sanningen. Ni har
              alltså tagit bort det som stod på er egen hemsida om på vilket
              sätt ni räknade ut detta. Som tur är går det att få fram sådana
              saker som har legat på hemsidor. Det finns därför fakta om hur
              ni räknade före valet, och det är 70 000 fler nu.
            </seg>
            <seg n="d78427a2">
              Sedan påstår Anders Borg att han satsar på kommunerna. Det är
              då märkligt, vilket han skriver i sin egen proposition, att det
              är 60 000 färre som kommer att jobba inom kommuner och landsting.
            </seg>
            <seg n="134158c2">
              Dessutom är satsningen på kommunerna bara för ett enda år. Kommunerna
              vet ingenting om hur de har det 2010 och 2011.
            </seg>
          </u>
          <note type="speaker" n="aee9e6e4">
            Anf. 55 Finansminister ANDERS BORG (m):
          </note>
          <u who="unknown" xml:id="i-7d1f01d1a6509e07-2" n="236cea91">
            <seg n="2a06ac1c">
              Herr talman! Låt mig försöka vara så tydlig som jag kan. Målet
              för vår politik är trygghet, välfärd, frihet, rättvisa, ett samhälle
              som hålls ihop och som präglas av att många människor arbetar,
              att människor har mer makt över sitt eget liv, större inflytande
              över vård och omsorg och en större del av sin egen ekonomi som
              man kan påverka genom eget arbete. Det är vår grundläggande utgångspunkt
              för vad vi vill ha för samhälle.
            </seg>
            <seg n="8887412f">
              Dessa värderingar återspeglas så väl i krispolitiken. Det är
              de största satsningarna någonsin på att möta en kris genom höjda
              statsbidrag till kommunerna. Det är höjda statsbidrag som är två,
              tre eller fyra gånger så stora som de som genomfördes under Asien-,
              Rysslands- eller IT-kraschen. Det är de största satsningarna under
              den tid som vi har statistik för och som vi har upplevt och sett.
            </seg>
            <seg n="7014ecfb">
              Det är aktiva åtgärder, en massiv utbyggnad, stöd för att söka
              arbete, fler på förmedlingarna som hjälper till, möjligheter till
              utbildning och aktiveringsinsatser. Det är de klassiska delarna
              av den aktiva arbetsmarknadspolitiken. Det är de som nu byggs
              ut så kraftigt. Det är därför som OECD konstaterar att de nordiska
              länderna har varit sällsynt framgångsrika med att prioritera aktiva
              åtgärder.
            </seg>
            <seg n="4046fcad">
              Det handlar om arbetslinjen. Så många rekommenderar oss att förstärka
              arbetslinjen under krisen, att se till att arbetskraftsdeltagandet
              inte minskar, att se till att det lönar sig att arbeta, att se
              till att fler är på arbetsmarknaden och att se till att vi tar
              steg också i krisen för att föra Sverige tillbaka till full sysselsättning.
            </seg>
            <seg n="c46eb041">
              När det gäller starka offentliga finanser kommer vi att vara
              ett av två tre länder som klarar treprocentskravet. Vi har bland
              de starkaste långsiktiga offentliga finanserna när det gäller
              åldrande. Vi har en skuldsättning som minskar utan att vi behöver
              vidta åtgärder. I Spanien, Storbritannien, Portugal och Grekland
              har recepten prövats med stora underskott, stora nedskärningar
              och stora skattehöjningar. Högre arbetslöshet kommer att bli resultatet
              av den operationen.
            </seg>
            <seg n="a0d33543">
              Vi står för arbetslinjen, vi står för trygghet, vi står för välfärd,
              vi står för ökad frihet och därför för ökad rättvisa.
            </seg>
          </u>
          <note n="6d526b13">
            Överläggningen var härmed avslutad.
          </note>
          <note n="fa33db22">
            Ajournering
          </note>
          <note n="5ca2d810">
            Kammaren beslutade kl. 16.03 på förslag av förste vice talmannen
            att ajournera förhandlingarna till kl. 18.00.
          </note>
          <u who="unknown" xml:id="i-5a237608396a91fe-2" n="236cea91">
            <seg n="82373c05">
              Återupptagna förhandlingar
            </seg>
          </u>
          <note n="4996faea">
            Förhandlingarna återupptogs kl. 18.00.
          </note>
          <note n="0f319ae5">
            7 § Svar på interpellationerna 2009/10:39, 76 och 82 om Skatteverkets
            resurser för skattekontroll
          </note>
          <note type="speaker" n="76e5f820">
            Anf. 56 Finansminister ANDERS BORG (m):
          </note>
          <u who="unknown" xml:id="i-76bdf32ff1cf0180-13" n="236cea91">
            <seg n="ef39019a">
              Herr talman! Raimo Pärssinen har frågat mig vilka initiativ jag
              avser att ta mot skattefusk, svartjobb och bidragsbrott inom taxibranschen,
              om jag avser att ta initiativ till redovisnings- och tömningscentraler
              för taxibranschen och vilka resurser jag avser att tillföra Skatteverket
              och andra myndigheter i syfte att bekämpa svarttaxi och oseriösa
              taxiföretagare.
            </seg>
            <seg n="72c3a45f">
              Lars Johansson har frågat mig om jag avser att ta initiativ till
              att avskaffa eller förändra fakturamodellen så att bedrägeriverksamhet
              förebyggs och hur jag avser att se till att Skatteverkets kontroll-
              och tillsynsverksamhet och förebyggande verksamhet kvalitetssäkras.
            </seg>
            <seg n="932d1745">
              Hans Olsson har frågat mig hur jag avser att upprätthålla kontroll
              och förebyggande insatser inom skatteverksamheten och hur jag
              avser att kvalitetssäkra de nya arbetsuppgifter som ålagts Skatteverket.
            </seg>
            <seg n="3b6f05af">
              Då alla frågorna rör skattefusk, kontroll och Skatteverkets resurser
              väljer jag att besvara dem gemensamt.
            </seg>
            <seg n="eed389a0">
              Inledningsvis vill jag slå fast att jag delar interpellanternas
              syn att skattefusk är ett allvarligt hot mot samhället som måste
              bekämpas.
            </seg>
            <seg n="cdc9f44e">
              Den här regeringen har därför vidtagit en rad åtgärder för att
              motverka skatteundandragande. Vi har minskat skattebördan bland
              annat genom jobbskatteavdraget och på så sätt förbättrat möjligheten
              att få acceptans för skattesystemet. Genom HUS-avdraget har vi
              gett incitament för att ROT-arbeten liksom andra tjänster till
              privatpersoner utförs vitt. Vi har också vidtagit åtgärder för
              att förbättra skattekontrollen, vilket medför att skattebetalarna
              ser att den som fuskar inte kan göra det oupptäckt och ostraffat.
              Vi har till exempel personalliggare i restaurangbranschen och
              hos frisörer. Ett förslag om att utvidga systemet till byggbranschen
              och tvätterinäringen är nu ute på remiss. Vi har infört krav på
              certifierade kassaregister i kontantbranscher från och med år
              2010. Den omvända skattskyldigheten för moms inom byggsektorn
              är ytterligare ett exempel på redan genomförda kontrollåtgärder.
              Inom det internationella området har vi lyckats få till stånd
              ett antal avtal om informationsutbyte, vilket minskar möjligheten
              att undanhålla medel från beskattning i Sverige. Vi har även inom
              EU arbetat för åtgärder mot skatteflykt.
            </seg>
            <seg n="f080fe2d">
              Skatteverket har genom sin kontrollverksamhet, inte minst inom
              riksprojektet Taxi, avslöjat skattefuskare.
            </seg>
            <seg n="a1216eec">
              När det gäller redovisnings- och tömningscentraler för taxametrar
              är detta en fråga som ligger inom Åsa Torstenssons ansvarsområde.
              Jag har dock erfarit att en metod för att angripa fusket undersöks
              inom utredningen för vägtrafikregister som ska redovisa sitt arbete
              i början av 2010.
            </seg>
            <seg n="1f075e57">
              Fakturamodellen för HUS-avdraget ger köpare av tjänster skattelättnad
              direkt och medför att även de som inte kan lägga undan tillräckligt
              med pengar för den här typen av arbeten kan utnyttja avdraget.
              Jag har inga planer på att överge den modellen. Dessutom är jag
              övertygad om att Skatteverket kan genomföra relevanta kontroller
              för att hålla fusket nere även på detta område.
            </seg>
            <seg n="65b6a4cd">
              När det slutligen gäller Skatteverkets resurser är det en fråga
              som ska beslutas inom ramen för budgetprocessen. Jag är inte beredd
              att här och nu föregripa det arbetet.
            </seg>
          </u>
          <note type="speaker" n="4c592b18">
            Anf. 57 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-d7e7eea8b3fa7a77-2" n="eca2baef">
            <seg n="4c73ca99">
              Herr talman! Den 21 april i år hade jag en motsvarande interpellationsdebatt
              med finansminister Borg. Då kunde jag inte få något svar på frågan
              om han var beredd att medverka till att införa obligatoriska tömnings-
              och beställningscentraler inom taxi.
            </seg>
            <seg n="e396a8f2">
              Jag kunde luta mig mot ett brev som Taxiförbundet hade skrivit
              tillsammans med transportarbetarfacket. Alla var synnerligen överens
              om att det krävdes starka insatser. Allt var klappat och klart.
              Men ingenting hände.
            </seg>
            <seg n="8ff8a976">
              I det interpellationssvaret hänvisade finansministern till Krusells
              utredning, som inte hade ett dugg med taxibranschen och fusket
              där att göra. Ändå hänvisade Borg till den.
            </seg>
            <seg n="c728de46">
              I dag säger finansministern i sitt svar att han har erfarit att
              det finns en metod för att angripa fusket.
            </seg>
            <seg n="111fda5d">
              Det finns, herr talman, 7 300 taxiföretag i vårt land. Omsättningen
              var 12 miljarder kronor år 2008. Ungefär 40 000 arbetstillfällen
              handlar det om. Ungefär 50 procent av hela omsättningen är samhällsbetalda
              resor det vill säga att man använder skattemedel till resorna.
              Taxiförbundet har tillsammans med Transportarbetareförbundet länge
              jobbat mot just skattebrott och skattefusk därför att seriösa
              taxiföretag riskerar att slås ut, därför att staten förlorar miljardbelopp
              i form av obetalda skatter, därför att taxikunder blir lurade
              och känner sig otrygga och därför att denna illegala verksamhet
              är starkt kriminell.
            </seg>
            <seg n="6070d1a1">
              Men finansminister Borg vägrar att svara. Det svar jag får här
              i dag är bara en kort mening om att han erfarit att det finns
              en metod för att angripa fusket. Låt mig då ställa följande fråga:
              Är det samma metod som Taxiförbundet och transportarbetarfacket
              vill ha, eller är det någonting annat Anders Borg tänker på? Är
              vägran att svara på frågan ett annat sätt att skjuta upp frågan?
              Finansministern hänvisar dessutom till Åsa Torstensson och säger
              att detta är hennes beredningsområde. Men fusket är omfattande!
            </seg>
            <seg n="d7ada677">
              Vidare säger han i svaret att Skatteverket genom sin kontrollverksamhet,
              inte minst inom riksprojektet Taxi, avslöjat skattefuskare. Ja,
              så är det. Men varför är projektet avslutat? Varför avsätts inte
              resurser så att man kan fortsätta med riksprojektet? Varför gör
              man inte någonting?
            </seg>
            <seg n="68d8e9c6">
              Det är klart, finansministern, att prestige i frågan kan göra
              att man inte vill göra någonting förrän man känner sig tvungen
              till det. Men svara på frågan! Vilka metoder är det han erfarit?
              Är det samma som det Taxiförbundet och transportarbetarfacket
              pekar på?
            </seg>
            <seg n="90f2b83c">
              Jag kommer inte att ge mig. Jag fortsätter att ställa frågan
              och har ställt den många gånger i samband med den förra interpellationen
              men har alltså inte fått svar. Det har dessutom hänvisats till
              fel utredning. Illa skött, finansministern!
            </seg>
            <seg n="15419bea">
              I dag hänvisar finansministern till en annan utredning. Låt oss
              då höra vad det är man erfarit! Och varför inte svara upp mot
              Taxiförbundets uppvaktningar på Näringsdepartementet för att lösa
              frågan och för att kunna beivra skattefusket och rentvå branschen
              från dess rykte om att där förekommer mycket fusk?
            </seg>
            <seg n="55aa87ee">
              Det är ungefär 20 procent friåkare som behöver komma in i beställningscentralerna.
              Om de tvingas in där kommer allt att lösas på ett mycket bättre
              sätt. Agera, finansminister Borg, och tala om vad du erfarit!
            </seg>
          </u>
          <note type="speaker" n="53c1964d">
            Anf. 58 LARS JOHANSSON (s):
          </note>
          <u who="lars_johansson_1e1d92" xml:id="i-34e2f39c9012dcff-2" n="f3766642">
            <seg n="47487794">
              Herr talman! Finansministern har, som här sagts, valt att svara
              på flera olika frågor i samma interpellationssvar. Men det är
              inte så många på läktaren, så det har kanske inte så stor betydelse.
              Annars kan det kanske vara svårt att hänga med i de olika frågeställningarna.
            </seg>
            <seg n="935593d2">
              Det jag interpellerat finansministern om gäller fusk, eller kanske
              rättare sagt bedrägeri när det gäller det så kallade HUS-avdraget
              enligt den så kallade fakturamodellen. Det är intressant att höra
              finansministern säga att han inte tycker att detta är ett problem,
              att det är Skatteverket som har i uppdrag att betala ut de här
              pengarna till entreprenörer som genomför olika former av reparationer
              i hemmet och att Skatteverket har möjligheter att kontrollera
              att pengarna kommer till rätt entreprenör.
            </seg>
            <seg n="df918acd">
              Det där är inte sant. För ett tag sedan var Skatteverkets generaldirektör
              i skatteutskottet. Han redovisade då hur deras verksamhet fungerar.
              På direkta frågor just om det är så att Skatteverket kontrollerar
              att det är rätt entreprenör, att pengarna går till den som utfört
              uppdraget, och att uppdraget är utfört svarade generaldirektören
              väldigt tydligt: Nej, det hinner vi inte därför att regeringen
              tydligt har talat om för Skatteverket att de här pengarna ska
              betalas ut omgående, inom tio dagar. Det finns inga som helst
              möjligheter att kontrollera om arbetet är utfört. Det får man
              i så fall göra i efterhand, om det visar sig att felaktiga utbetalningar
              av statliga pengar har gjorts. Det är skattepengar. Det är helt
              fantastiskt att finansministern här säger att Skatteverket kan
              genomföra relevanta kontroller för att hålla fusket nere även
              på detta område. Skatteverket säger ju att man inte gör det.
            </seg>
            <seg n="556576e2">
              Dessutom, vilket en annan interpellant sedermera kommer att ta
              upp, rustar Skatteverket ned. Färre personer sysslar med skattekontroll
              i dag, eftersom finansministern inte skjuter till tillräckliga
              medel till Skatteverket. Detta uppmärksammades också i Svenska
              Dagbladet för ett tag sedan. Man intervjuade polisen på Helsingforsspolisens
              bedrägerirotel, och de sade att det är ett naivt system och naivt
              att tro att det fungerar. Det är nämligen hur lätt som helst för
              bedragare att utnyttja.
            </seg>
            <seg n="6d458376">
              De går också vidare och pekar på att bedragarna är väldigt skickliga
              på att hitta sådana här hål. Till exempel finns metoden att begära
              pengar från Skatteverket samtidigt som man skickar en uppgift
              till ett hushåll, till en person. Det kan vara en så kallad målvakt,
              och det kan till och med vara dementa människor som får meddelande
              från Skatteverket om att det har utförts ett arbete, och de svarar
              inte på det. Därmed är hålet klart, och det är väldigt tydligt
              att man kan lura staten på skattemedel.
            </seg>
            <seg n="ef42a94d">
              Om detta säger finansministern att det inte är några problem.
              Jag tycker att det är oerhört nonchalant att inte se att denna
              reform bara några månader efter dess genomförande den 1 juli i
              år har drabbats av dessa problem. Att inte se att man måste vidta
              åtgärder för att komma till rätta med det förslag som regeringen
              har lagt fram tycker jag är upprörande.
            </seg>
          </u>
          <note type="speaker" n="13e1cc0c">
            Anf. 59 HANS OLSSON (s):
          </note>
          <u who="hans_olsson_c46304" xml:id="i-5332a5c2bab6cd5d-3" n="bf50bc07">
            <seg n="741360b0">
              Herr talman! Jag tänkte säga tack för svaret, men jag hittar
              inget svar. Jag säger väl tack ändå, för artighetens skull.
            </seg>
            <seg n="f306ddc3">
              Jag hade ställt två frågor. Den ena var hur finansministern avser
              att upprätthålla kontroll och förebyggande insatser inom skatteverksamheten,
              och den andra var hur finansministern avser att kvalitetssäkra
              nya arbetsuppgifter som ålagts Skatteverket. Hur jag än tittar
              ser jag inget svar på dessa frågor. Möjligtvis avfärdas jag i
              det sista stycket, där finansministern skriver: När det slutligen
              gäller Skatteverkets resurser är det en fråga som ska beslutas
              inom ramen för budgetprocessen. Jag är inte beredd att här och
              nu föregripa det arbetet.
            </seg>
            <seg n="f16faae8">
              Där tror, gissar eller hoppas jag att svaret på mina frågor finns.
              Annars känner jag mig lite putt, om jag får uttrycka mig så. Jag
              har nämligen jobbat och slitit hårt med dessa frågor.
            </seg>
            <seg n="ce27862f">
              Varför är det då, enligt mitt sätt att se det, så viktigt med
              resurser till Skatteverket? Jag tror och det vet vi om, det är
              inget nytt att Skatteverket har kommit på att vi om alla skatter
              kom in skulle få in 133 000 miljoner kronor årligen i nya skatter.
              Då beror det på vad man har för drömmar för och synsätt på hur
              man vill att Sverige ska organiseras. Finansministern kanske tycker,
              vilket jag har förstått av tidigare uttalanden, att den stora
              drömmen måste vara att få sänka skatterna. Tänk då att få 133
              000 miljoner kronor mer årligen att sänka skatterna för! Det vore
              ingen dålig grej för en moderat finansminister.
            </seg>
            <seg n="edc8c2d4">
              Jag själv ser hur Sverige slits itu, som vi pratade om förut.
              De som är förmögna, de som har det bra och de som har jobb får
              det bättre. Andra, som står utanför, har det mycket sämre. Jag
              ser ett annat användningsområde för dessa 133 000 miljoner kronor
              årligen. Där någonstans borde vi förenas i en ohelig allians för
              att försöka få in dessa pengar.
            </seg>
            <seg n="68433992">
              Jag måste tänka efter en stund så att jag inte blir för elak,
              men om man ändå ansvarar för detta och vill förenas i kampen för
              att få in pengarna tycker jag att det känns lite märkligt att,
              precis som Lars Johansson nämnde, Skatteverkets resurser krymper.
              Skatteverket, som enligt nöjdhetsindex är en av Sveriges mest
              uppskattade myndigheter, avlövas nu med ungefär 500 personer årligen.
              Från 2007 till och med 2010 pekar prognoserna på att Skatteverket
              kommer att krympas med 1 500 personer samtidigt, finansministern,
              som det finns 133 000 miljoner kronor där ute att hämta in.
            </seg>
            <seg n="07696277">
              Jag får inte detta att gå ihop, och jag tycker väl ändå att det
              för finansministern borde vara nu går jag över till engelska the
              noble art of self defence att se till att det fungerar.
            </seg>
          </u>
          <note type="speaker" n="07f29114">
            Anf. 60 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-b197b9fc0203467b-0" n="e6a9e0da">
            <seg n="b45cf7af">
              Herr talman! Jag har mer eller mindre tagit tillfället i akt.
              För att inte behöva interpellera finansministern vid ett annat
              tillfälle tänkte jag att det som jag har att fråga om skulle passa
              väl in i denna diskussion.
            </seg>
            <seg n="bd9800b8">
              Bakgrunden till att jag är här är att jag under ett antal år
              har varit intresserad av avregleringen av taxiverksamhet. När
              man genomförde avregleringen tycker jag att många av synpunkterna
              man hade på den dåvarande taxiverksamheten var väl värda att göra
              någonting åt. Jag tycker också att det finns mycket i den avregleringen
              som man kan bygga vidare på även i framtiden. Tyvärr är det dock
              ett antal saker som inte gått så som jag förutsätter att det från
              början var tänkt. Jag har därför skrivit motioner, interpellerat,
              ställt frågor och så vidare.
            </seg>
            <seg n="0d7a8b22">
              Nu tycker jag att avregleringen tyvärr har nått ytterligare en
              bottennivå, som vi tillsammans borde göra någonting åt. Jag har
              vid något tillfälle läst att det nu är så illa ställt i Helsingfors
              att hotellägare känner sig tvungna att starta sina egna taxirörelser.
              Det gör de för att de upplever att deras kunder, hotellgästerna,
              har hamnat i situationer som de inte borde råka ut för. Det handlar
              om att man när man ska åka ut till Arlanda får betala tusentals
              kronor inte de vanliga ca 400 kronorna, utan tusentals kronor
              för en enkelresa.
            </seg>
            <seg n="6a6fe2ca">
              Detta är ett problem inte bara för dem som råkar ut för det utan
              även för dem som står för varumärket Sverige. Vi vill att människor
              som kommer hit på besök ska åka härifrån och ha bra minnen med
              sig och tala väl om Sverige. I stället riskerar de att som antingen
              sin första eller sin sista upplevelse bli lurade på pengar.
            </seg>
            <seg n="cd64e0a8">
              För att slippa detta finns det alltså ett antal hotellägare som
              försöker lösa det på eget sätt. De säger att man inte kan lita
              på den verksamhet som ska stå för den här servicen. De har därför
              startat en verksamhet med förare som skjutsar deras egna gäster
              till och från Arlanda efter samma taxor som ett normalt, om ni
              ursäktar uttrycket, taxiföretag tycker är skäliga.
            </seg>
            <seg n="90d388c1">
              När man upplever de här sakerna borde det bli någon reaktion
              i andra änden, och jag skulle helt enkelt vilja ställa frågan
              till finansministern: När man vet att sådant här förekommer, borde
              det inte ge skäl till någon form av reaktion? Borde man åtminstone
              inte titta på om det blev som det var tänkt och, om det inte blev
              så, komma med förslag till att åtgärda de här, milt sagt, bristerna?
            </seg>
          </u>
          <note type="speaker" n="f6a9912d">
            Anf. 61 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-702e94a1e957cf2c-0" n="cb0d63d5" next="i-97d51dc295222dbe-0">
            <seg n="451ca1c9">
              Herr talman! När jag inför dagen läste på vilka ärenden som skulle
              behandlas konstaterade jag att ärendet om skattefusk och svartjobb
              inom taxinäringen var uppe i en interpellation. Samtidigt kunde
              jag höra radion på hemmaplan tala om att taxikriget trappas upp.
              Nu drar jag inte slutsatser av en enskild händelse och en enskild
              rubrik i medier. Min erfarenhet är från både rollen som ordförande
              för LO-familjen på hemmaplan, i nära kontakt med fackliga organisationer
              som jobbar inom verksamheten, och tidigare liknande rubriker om
              taxinäringen. Slagsmål mellan förare och olika företag förekommer
              beroende på oegentligheter som man upplever gentemot varandra.
              Då är det alltså flera års problembilder som har vuxit fram och
              som nu utmynnar i att jag finner anledning att gå upp i denna
              interpellationsdebatt.
            </seg>
            <seg n="87233f74">
              I de signaler som Raimo Pärssinen lyfte fram i den här interpellationsdebatten
              finns det så mycket substans från så många händelser ute i landet
              att jag blir ganska förvånad över att ministern inte sätter ned
              foten ordentligt i frågan. Det må vara annan ministers ansvarsområde
              det handlar om, men likväl kan vi av den samlade debatten här
              konstatera att det är stora skattemedel som försvinner ut i intet
              beroende på att regeringen inte lyckas hitta en linje som innebär
              att man kan komma åt fusk inom denna viktiga näring.
            </seg>
            <seg n="2184dec7">
              Precis som vi fick höra tidigare i diskussion reagerar enskilda
              hotellägare och andra näringsidkare naturligtvis över att de personer
              som finns i närheten drabbas väldigt hårt av att detta inte fungerar.
              Jag är som sagt något förvånad över att regeringen inte har tagit
              itu med frågan. Frågan var uppe så sent som i april, och utfästelser
              gjordes om att åtgärder skulle vidtas. Vi får höra att man erfar
              att något är på gång. Vad är det för någonting som är på gång
              som kan ge en förändring? Med tanke på siffrorna i den storleksordning
              som har redovisats av företrädare för skatteutskottet är det naturligtvis
              angeläget att regeringen vidtar en åtgärd och ministern deklarerar
              vad det är som är på gång. Vad är det för åtgärder som kan komma
              att vidtas från regeringens sida för att få ordning på det här
              för mig väldigt viktiga området?
            </seg>
          </u>
          <note n="9b649890">
            Anf. 62 GUNNAR ANDRÉN (fp):
          </note>
          <u who="gote_wahlstrom_1fd1fe" xml:id="i-97d51dc295222dbe-0" n="cb0d63d5" prev="i-702e94a1e957cf2c-0">
            <seg n="7d4bb08c">
              Herr talman! Jag vill först uttrycka min stora glädje över att
              det finns ett så oerhört engagemang från så många socialdemokrater
              för att täppa till många skattefuskmöjligheter.
            </seg>
            <seg n="766be828">
              Jag tror att det i den här frågan, och det har uttryckts från
              andra talare tidigare, finns en enighet över partigränserna om
              att om vi ska ha förtroende för hela skattesystemet och Skatteverket
              måste Skatteverket ha resurser och verktyg för att kunna ingripa.
              Det har man gjort inom bland annat taxibranschen. Man har gjort
              olika specialgranskningar med väldigt gott resultat.
            </seg>
            <seg n="de262ded">
              Jag tror, herr talman, att de flesta människor i vårt land vill
              vara ärliga. Dess värre är det också en hel del som inte anser
              sig kunna eller inte vill följa de skatteregler som vi här i riksdagen
              ställer upp. Då måste det finnas ordentliga motmedel mot detta.
              Det vi har gjort under den här mandatperioden i god samverkan
              är att vi har vidtagit en rad åtgärder, som finansministern räknade
              upp här. En del av dem var påbörjade under tidigare mandatperioder
              tack vare Socialdemokraterna; jag vill inte bestrida det på något
              sätt. Men att säga att vi inte har gjort någonting är inte korrekt.
              Vi har minskat väldigt många möjligheter, också på företagssidan,
              som statsrådet inte räknade upp. Det gäller avancerad skatteplanering
              inom handelsbolag och så vidare, en lång rad åtgärder.
            </seg>
            <seg n="919042c2">
              Jag vill ändå uppmärksamma kammarens ärade ledamöter och dem
              som åhör denna debatt på att vi så sent som förra veckan hade
              en debatt som var av stor principiell betydelse. Det smärtar mig
              att säga att Socialdemokraterna i den debatten inte tog sitt ansvar
              när det gällde skatteavtalen med Bermuda och Brittiska Jungfruöarna.
              Man gick emot. Om olyckan hade varit framme hade det skapat, herr
              talman, en stor möjlighet för svenska skattefuskare att placera
              sina pengar på Bermuda och Brittiska Jungfruöarna. Dess bättre
              visade sig riksdagens majoritet vara vuxen sitt ansvar och röstade
              bort den socialdemokratiska reservationen med 10 rösters majoritet,
              en ordentlig majoritet.
            </seg>
            <seg n="6e52c7f3">
              Det här är betecknande för hur vi ska se på detta. Det gäller
              att inte vara för mycket i opposition eller ens i majoritet och
              slå sig för bröstet när det gäller denna typ av avancerade skattebrott.
              Här måste vi, herr talman, samverka över alla partigränser för
              att se till att konkurrensen följer alla regler och att reglerna
              är möjliga att följa.
            </seg>
            <seg n="52b5fb52">
              Jag tycker att det är bra med den här taxidiskussionen, för här
              finns alldeles uppenbart en bransch där alltför många kommer undan
              sitt ansvar och gör det nästan omöjligt för dem som försöker vara
              ärliga. Där har Raimo Pärssinen rätt. Frågan är hur man ska göra.
              Jag är inte så sakkunnig att jag vet om tömningscentralen är det
              enda verksamma medlet. Men jag håller med Raimo Pärssinen om att
              det inte är bra för de taxibolag som försöker vara ärliga. Så
              här är det på många olika håll.
            </seg>
            <seg n="c80e4415">
              Allra sist vill jag säga till Lars Johansson att jag inte riktigt
              instämmer i hans beskrivning av vad Mats Sjöstrand sade i skatteutskottets
              utfrågning. Jag uppfattade att man skulle göra mycket mer men
              att man inte hade medel. Problemet var den stora anstormningen
              av ansökningar om RUT och HUS. Man hade fått ungefär 80 000 ansökningar
              om RUT och ungefär 120 000 om ROT fram till den 15 oktober. Man
              hade organiserat det på ett så bra sätt att det fanns hopp om
              att de som skulle utnyttja detta, som Lars Johansson påpekade,
              kommer att åka fast för bedrägeri. Jag är alldeles övertygad om
              att Skatteverket kommer att vara effektivt på den punkten.
            </seg>
          </u>
          <note type="speaker" n="d2c62394">
            Anf. 63 Finansminister ANDERS BORG (m):
          </note>
          <u who="unknown" xml:id="i-76bdf32ff1cf0180-14" n="236cea91">
            <seg n="3fa515f8">
              Herr talman! Vi har nu en debatt om skatteförsvarets ädla konst,
              för att tala svenska. Det här är en oerhört viktig debatt. Det
              är alldeles självklart att vården av skattesystemet är ett gemensamt
              intresse. Det gäller 133 miljarder, och vi kan diskutera vad vi
              vill använda pengarna till. Men alla ska naturligtvis betala sina
              skatter så att vi har lika villkor för företag och att vi har
              pengar till den offentliga sektor vi vill ha i Sverige. Det är
              en självklar utgångspunkt.
            </seg>
            <seg n="44c73748">
              Frågorna om taxinäringen ligger i huvudsak inte på Finansdepartementet.
              Det handlar om en beredning på Näringsdepartementet där frågan
              är hur man bättre ska kunna integrera kortläsare och taxameter
              på ett sätt som gör att man motverkar fusk och att det finns ett
              intresse för att säkra att rapporter från tömning av taxameter
              lagras digitalt. På Näringsdepartementet är de tydliga med att
              de lyssnar på branschen. Och jag kan bara säga att jag uppskattar
              Raimo Pärssinens engagemang för att vi ska få väl fungerande regelverk
              på detta område.
            </seg>
            <seg n="fd4f9cbd">
              När det gäller Lars Johanssons frågor om RUT, HUS, ROT och allt
              vad dessa avdrag nu heter ska vi vara medvetna om att utgångspunkten
              är att vi i Sverige har en bred och omfattande välfärd. Då måste
              vi också ha relativt höga skatter. Relativt höga skatter har relativt
              stora samhällsekonomiska kostnader i termer av att det slår ut
              jobb i tjänstesektorn och att det slår ut jobb som är särskilt
              känsliga för höga skatter. Det är inte lika för alla. Tung industri
              med hög lönsamhet, högt förädlingsvärde och inte så stor personalintensitet
              kan säkert ha större förmåga att bära lite högre skatter än till
              exempel tjänstenäringar som kan ersätta det hela med eget arbete
              eller svartarbete.
            </seg>
            <seg n="baa2d1d0">
              Regeringen har gjort en lång rad insatser för att försöka minska
              kostnaderna i stället för att ha ett högt skattetryck, att bättre
              kunna förena den välfärdsstat vi vill ha med en politik som också
              tillåter stigande sysselsättning i olika tjänstenäringar. De mer
              betydande vinsterna av att göra den här typen av förändringar
              ligger i de nordeuropeiska välfärdsstaterna Tyskland, Norge, Danmark,
              Sverige och Finland. Det är där man kan få en effekt genom att
              hitta vägar förbi det höga skattetrycket genom olika lösningar
              på tjänstesidan, som tjänstemoms, avdrag, sänkta arbetsgivaravgifter
              eller vad man nu använder.
            </seg>
            <seg n="e53a322c">
              Det förefaller vara så att detta avdrag har varit mer framgångsrikt
              än vad vi ens vågade tro. Om jag förstod det rätt var det 52 000
              personer som använde avdraget år 2007 och 100 000 år 2008. Om
              de siffror som Gunnar Andrén nu redovisade var riktiga är vi på
              väg mot 200 000 personer. Det är klart att det betyder att det
              har skapats ett och annat jobb här, och det är naturligtvis väldigt
              bra med tanke på att vi har en lågkonjunktur. Det har också skapat
              jobb genom att det minskat fusket och gjort svarta jobb vita.
              Detta måste vi naturligtvis se som ett framsteg. Låt oss också
              minnas att när vi arbetade med den omvända modellen och inte fakturamodellen
              var en återkommande kritik att det fanns betydande administrativa
              bekymmer med den modellen.
            </seg>
            <seg n="27c9a9b7">
              När det gäller Hans Olssons frågor om Skatteverkets ekonomi valde
              jag att svara på dem utifrån att jag uppfattade att de handlade
              om Skatteverkets ekonomi. Där är det så att vi har självständiga
              myndigheter och en stram budgetprövning i det här landet.
            </seg>
            <seg n="846223df">
              Sedan är det viktigt, som Gunnar Andrén framhåller, att regeringen
              har gjort mycket. Omfattande avtal kommer nu för att bekämpa skatteparadisen.
              Vi har lagt fram förslag om räntesnurror, underskottsföretag,
              Pandoras ask, otillbörliga penninglån från utlandet och personalliggare,
              för att nämna några. Minst 17 miljarder i förstärkningar har kommit
              in via de här förslagen. Det är naturligtvis glädjande, och det
              manar till en fortsatt hög ambition på området.
            </seg>
          </u>
          <note type="speaker" n="e8f3a7d7">
            Anf. 64 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-d7e7eea8b3fa7a77-3" n="eca2baef">
            <seg n="4fcd070a">
              Herr talman! Jag vill tacka finansministern för svaret. Jag vill
              gärna tolka svaret, Anders Borg, som att ni lyssnar på Taxiförbundet
              och Transportarbetarförbundet. Men så säg det då, för de har hittat
              lösningen på problemet. Vid tidigare frågor till Åsa Torstensson
              har branschen och facket sagt att Åsa Torstensson inte riktigt
              har förstått frågan. Jag hoppas då att beredningen inom Näringsdepartementet
              nu sker ordentligt utifrån de konkreta krav som Taxiförbundet
              ställer.
            </seg>
            <seg n="aac6d361">
              Jag kan lova Gunnar Andrén, om han är kvar här, att det finns
              färdiga förslag att direkt lägga in.
            </seg>
            <seg n="735fe489">
              Har man beställningscentraler betyder det att de helt enkelt
              utesluter taxiföretag som fuskar med skatten. De stora centralerna
              tipsar varandra om vilka förare som har uteslutits, så att de
              inte börjar köra via andra centraler. Man driver ett opinionsarbete
              bland medlemmarna hela tiden kring det här.
            </seg>
            <seg n="139a67b9">
              Jag har tjatat om den här frågan och jag fortsätter att göra
              det, därför att under hösten 2006 fanns det faktiskt en färdig
              lagrådsremiss i den här frågan. Nu var olyckan framme och Anders
              Borg vann valet, och då försvann lagrådsremissen. Förbundet och
              facket har väntat, uppvaktat och argumenterat i frågan, men ingenting
              har hänt. I april sade finansministern här i talarstolen att regeringen
              kommer att göra allt för att skärpa regelsystemet och så vidare
              för att klara den här frågan, men det vet vi ingenting om.
            </seg>
            <seg n="021ea863">
              Jag ska försöka vara ödmjuk mot Anders Borg, trots den snedvridna
              fördelningsprofil när det gäller skattefrågor som han driver.
              Det vore jättebra om han här kunde redovisa ett förslag som liknar
              Taxiförbundets förslag om obligatorisk tömning i beställningscentraler.
              Då skulle jag vara jätteglad och ödmjuk och säga att vi äntligen
              kommer fram i den här frågan. Den har förhalats, men låt den inte
              förhalas ännu mer nu. Säg konkret, Anders Borg du har ju lyft
              lite grann på förlåten i alla fall att ni kommer att gå branschen
              till mötes, så ska jag vara den förste som applåderar.
            </seg>
          </u>
          <note type="speaker" n="e5e18cdc">
            Anf. 65 LARS JOHANSSON (s):
          </note>
          <u who="lars_johansson_1e1d92" xml:id="i-34e2f39c9012dcff-3" n="f3766642">
            <seg n="602a2ef9">
              Herr talman! Vi har från Socialdemokraternas sida sedan regeringsskiftet
              hela tiden påtalat betydelsen av att regeringen för en aktiv kamp
              mot skattefusk. Vi har också lagt fram ett antal förslag i riksdagen.
              Nu senast lade vi fram ytterligare ett förslag tillsammans med
              Vänsterpartiet och Miljöpartiet med tio olika åtgärder för att
              komma till rätta med skattefusket.
            </seg>
            <seg n="423640b4">
              Jag noterar att i det svar vi har fått här i dag tar finansministern
              också upp många av de förslag som den tidigare, socialdemokratiska
              regeringen hade förhandlat fram med Miljöpartiet och Vänsterpartiet.
              Men problemet är bara att när man redovisar och lite grann berömmer
              sig för det också Gunnar Andrén var inne på det här för en liten
              stund sedan redovisar man inte helheten. Man tar inte fasta på
              förslagen fullt ut utan gör till och från lite halvmesyrer, exempelvis
              när det gäller de så kallade certifierade kassaregistren. Det
              har skapat en enorm kritik bland småföretagare som ska skaffa
              nya kassaregister och inte har fått möjlighet till det bidrag
              som vi från Socialdemokraterna föreslog för att de skulle få ett
              tydligt gehör inom branschen. Det är det ena.
            </seg>
            <seg n="ffed22e0">
              Men det andra, och som är ännu mer allvarligt, är att ni inte
              genomför förslaget fullt ut. Det innebär nämligen att på somrarna
              när man har så kallade öltält, festivaltält och liknande här i
              Kungsträdgården i Helsingfors eller på olika turistorter omfattas
              man inte av kassaregistret. Det har ni liksom bortsett från. Det
              lade vi fram förslag om, men ni röstade emot det. Så ni genomför
              inte förslagen såsom det var tänkt från början, utan ni gör många
              gånger halvmesyrer.
            </seg>
            <seg n="dd29f19a">
              Jag kan gärna fortsätta att diskutera frågan om hushållsnära
              tjänster, men det är inte det som interpellationen nu handlar
              om, utan den handlar om att kontrollera de avdragsmöjligheter
              som ni erbjuder. Då är det intressant att notera att när statssekreteraren
              på Finansdepartementet, Ingemar Hansson, blir intervjuad av Svenska
              Dagbladet säger han att fakturamodellen är en alldeles utmärkt
              modell. Den är robust mot fusk, säger han. Och när han får frågan
              om det ändå inte vore bättre att man kontrollerade uppgifterna
              säger han att Skatteverket får in massor av sådana här ansökningar
              varje dag, precis som finansministern sade, och att de inte har
              tid att lägga ned en halvtimme per ansökan. De måste ha rutiner
              som funkar, som gör att alla hederliga företag får sina pengar
              så snabbt som möjligt.
            </seg>
            <seg n="5d4a463b">
              Ja, det är så det är; pengarna ska ut så snabbt som möjligt.
              Kontroll är inte noga längre, och det är allvarligt.
            </seg>
            <seg n="b7bc467e">
              Det är inte bara vi socialdemokrater som tycker att den här fakturamodellen
              är farlig för skattemoralen, utan det tycker också polisen. De
              anser att man ska göra precis som vi förordade, nämligen att den
              som vill ha arbetet utfört ska ansöka om skattereduktion. Vi har
              sagt att vi tycker att det är bra med ROT-insatserna. Även om
              de inte omfattar hyresrätten och inte bostadsrätten i sin helhet
              tycker vi att de är en bra sysselsättningsåtgärd. Men man gör
              detta till ett jätteproblem. Människor får vänta ett halvår eller
              möjligen ett år på sin skattereduktion. På det viset skapar man
              förutsättningar för och möjligheter till skattefusk. Då har man
              gått förbi vad skattesystemet ska handla om. Det ska vara ett
              system som är klart och redigt. Det ska vara de som ansöker om
              skattereduktion som ska få skattereduktion, inte omvägar via småföretag
              som ni har skapat i denna situation. Det är problemet, och det
              vill ni inte göra något åt.
            </seg>
          </u>
          <note type="speaker" n="d325b34f">
            Anf. 66 HANS OLSSON (s):
          </note>
          <u who="hans_olsson_c46304" xml:id="i-5332a5c2bab6cd5d-4" n="bf50bc07">
            <seg n="da2a7bf8">
              Herr talman! Låt oss återvända till skattefelet, de 133 000 miljonerna,
              Skatteverkets möjligheter och minskningen av personal. Det som
              gör det ännu besvärligare med Skatteverket, personalen som försvinner
              och pengarna vi vill ha in är att Skatteverket ständigt åläggs
              nya arbetsuppgifter, finansministern. I det budgetunderlag som
              verket lämnat in pekar man på några saker där man känner behov
              av ytterligare pengar eftersom det är nya tvingande arbetsuppgifter.
              Låt mig ta några exempel.
            </seg>
            <seg n="3aa5ca42">
              Man känner att man behöver ytterligare förstärkning för bekämpning
              av organiserad och ekonomisk brottslighet och för förbättrad internationell
              skattekontroll. Det är jätteviktiga arbetsuppgifter.
            </seg>
            <seg n="6d71c93a">
              Man vill också ha förstärkning till nyrekrytering av personal
              i syfte att få kompetens och för att klara generationsväxlingen.
              Det kan bli problem annars. Det blir viktigare och viktigare ju
              mer den internationella brottsligheten ökar att man försöker hitta
              möjligheter att springa i kapp detta.
            </seg>
            <seg n="f07765d0">
              Man behöver ytterligare resurser för hantering av de certifierade
              kassaregistren som Lars Johansson redogjorde för.
            </seg>
            <seg n="8c98d8d0">
              Man behöver mer resurser för hantering av befintligt system för
              skattereduktion för hushållsnära tjänster. Man behöver också mer
              för att hantera det nya systemet för skattereduktion för hushållsnära
              tjänster, inklusive ROT.
            </seg>
            <seg n="504a6f4b">
              Jag kan fortsätta hur länge som helst.
            </seg>
            <seg n="a677e829">
              Man skissar också upp att det finns frågor framöver som kan få
              ekonomiska konsekvenser för Skatteverket. Det är avskaffad revisionsplikt
              för mindre aktiebolag, beskattning av utomlands bosatta artister
              med flera, domstolarnas roll vid handläggning av ärenden, ID-kort
              och så vidare. Man tar också upp reducerade momssatser, vilket
              låter intressant. Vet Skatteverket mer än vad vi vet? Är det reducerade
              momssatser på gång som kommer att belasta Skatteverket ytterligare?
            </seg>
            <seg n="f09d2025">
              Lägger man ihop de saker jag räknade upp med de 1 500 tjänster
              som har försvunnit och de miljarder vi alla vill ha känns det,
              förlåt mig, inte speciellt begåvat att avlöva det som kan dra
              in resurserna och ge ytterligare arbetsuppgifter. För mig känns
              det helt fel. Men å andra sidan är jag inte ekonom.
            </seg>
          </u>
          <note type="speaker" n="c8752f2d">
            Anf. 67 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-b197b9fc0203467b-1" n="e6a9e0da">
            <seg n="24af0219">
              Herr talman! Jag fick inget svar. Det kan bero på att det är
              flera olika ämnen som är uppe till diskussion samtidigt. Jag kräver
              dock inget långt svar. Jag vill egentligen bara höra finansministern
              säga att han håller med. Vad är det då jag vill att finansministern
              ska hålla med mig om? Jo, att vi ska gynna seriösa företag. Vi
              ska se till att de personer som kommer till Sverige av olika skäl
              åker härifrån med en positiv bild av Sverige.
            </seg>
            <seg n="8c48037a">
              Det kan inte vara speciellt meningsfullt att göra stora satsningar
              på att få fler människor att starta företag och sedan missgynna
              dem som sköter sig. Det kan inte heller vara särskilt meningsfullt
              att vi satsar pengar på att få människor att komma till Sverige
              om de åker härifrån med en negativ bild av Sverige som de sedan
              förmodligen överför på många andra i sin bekantskapskrets.
            </seg>
            <seg n="be120d2e">
              Jag vill ställa ett par enkla frågor. Håller inte finansministern
              med mig om att det bör göras något åt att det finns människor
              som tar ut ett högt överpris på taxitransporter till och från
              Helsingfors? Om finansministern håller med mig, är det då inte
              dags att man från ministerns och regeringens sida gör något åt
              det?
            </seg>
          </u>
          <note type="speaker" n="48df9add">
            Anf. 68 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-702e94a1e957cf2c-1" n="cb0d63d5" next="i-97d51dc295222dbe-1">
            <seg n="f9aafc07">
              Herr talman! Det är många frågor till finansministern. Låt mig
              inleda med att ställa den fråga som jag också ställde i mitt förra
              inlägg. Om ministern erfar att det är något på gång, kan vi då
              förvänta oss att inte behöva stå här om ett halvår och upprepa
              frågorna som han nu vid två tillfällen har sagt att något ska
              hända kring?
            </seg>
            <seg n="639f5e9a">
              Jag är glad över att Gunnar Andrén sade att det finns en stor
              samsyn i skattefrågorna och att finansministern sade att det finns
              en stor samsyn i de breda dragen i dessa frågor.
            </seg>
            <seg n="53784b7e">
              Branschen har själv uppvaktat statsrådet Torstensson i frågan.
              Alla tycks vara överens om att man måste vidta åtgärder på detta
              område, och likväl ser vi inget. Man kan inte sitta månad efter
              månad och vänta på att något ska hända långt bort i fjärran.
            </seg>
            <seg n="1f402bd6">
              År 2006 var det en ledamot som upplyste alla ledamöter om att
              man skulle vara försiktig vid uttag i bankautomaterna utanför
              Riksdagshuset. Personen i fråga hade blivit bestulen i samband
              med uttag. Många taxiresenärer och skattebetalare upplever att
              de blir bestulna genom att det inte skapas system som håller för
              att lösa det problem vi här försöker beskriva.
            </seg>
            <seg n="28c2bcdf">
              Ska vi behöva vänta ytterligare många månader innan vi kan se
              ett förslag på åtgärder, finansministern?
            </seg>
          </u>
          <note n="96512525">
            Anf. 69 GUNNAR ANDRÉN (fp):
          </note>
          <u who="gote_wahlstrom_1fd1fe" xml:id="i-97d51dc295222dbe-1" n="cb0d63d5" prev="i-702e94a1e957cf2c-1">
            <seg n="ec0ca3f0">
              Herr talman! Först måste jag ge Lars Johansson en eloge för att
              han inte tog upp debatten om skatteparadisen. Det var klokt efter
              den debatt vi hade om Bermuda med mera i förra veckan.
            </seg>
            <seg n="efabd4f4">
              Låt mig diskutera den andra viktiga frågan, nämligen om fakturamodellen
              är så dålig som ni hävdar. I oktober berättade Mats Sjöstrand
              för skatteutskottet att Skatteverket har betalat ut mer än 1,6
              miljarder i skattereduktion för ROT- och hushållsarbete. Han använde
              ordet succé med ytterligare någon förstärkning. Skulle vi ha tagit
              bort allt detta av administrativa skäl och gjort det ännu svårare?
            </seg>
            <seg n="6269c527">
              Man har hittat en lämplig avvägning. Jag säger inte att den är
              optimal; man kanske kan hitta något ytterligare. Men den tolkning
              som Lars Johansson gjorde, nämligen att Skatteverkets chef Mats
              Sjöstrand nästan dömde ut detta, var inte korrekt.
            </seg>
            <seg n="f98c9c07">
              Jag fick motsatt uppfattning. Genom den skickliga centraliseringen
              till Västervik och Bengt Hansson på Västervikskontoret skulle
              man snabbt kunna se när det förekommer missbruk.
            </seg>
            <seg n="dd2bd6e6">
              Tyvärr är det så att där det finns pengar finns också alltid
              sluga individer som försöker komma förbi reglerna och skaffa pengar
              på oegentligt sätt. Det tror jag förekommer i alla system.
            </seg>
            <seg n="09726de7">
              Det här systemet har Skatteverket administrerat på ett bra sätt.
              Vi kommer säkert att få se några som åker fast för bedrägeri också
              på den här punkten.
            </seg>
            <seg n="b33adc61">
              Om ni tycker att det här systemet är dåligt är ni svaret skyldiga.
              Vad vill ni ha i stället som helt skulle kunna förhindra den här
              typen av brott? Jag tror inte att det systemet finns.
            </seg>
          </u>
          <note type="speaker" n="4acb3977">
            Anf. 70 Finansminister ANDERS BORG (m):
          </note>
          <u who="unknown" xml:id="i-76bdf32ff1cf0180-15" n="236cea91">
            <seg n="b216d0a4">
              Herr talman! Jag börjar med att säga till Raimo Pärssinen att
              det är min bedömning att Näringsdepartementet lyssnar till branschen.
              Det är min bedömning att man för ärendet framåt. Det är min förhoppning
              att någon av de två vägar jag skisserade utan att föregå vidare
              beredningsarbete och utredningsarbete kan vara framkomlig. Det
              är naturligtvis något vi alla borde välkomna.
            </seg>
            <seg n="83f6953d">
              När det gäller ROT-, RUT- och HUS-avdrag är det naturligtvis
              glädjande att vi ser att 50 000 ansökningar blir 100 000 och 200
              000. Det är klart att det är väldigt glädjande. I grund och botten
              är ju systemet till för att förstärka arbetet mot svartarbete
              och fusk.
            </seg>
            <seg n="2b96a8fb">
              Vi har ett problem eftersom vi har höga skatter, vilket vi måste
              ha för att ha råd med en välfärdsstat. Men det innebär belastningar
              som gör att folk tenderar att byta köpta tjänster och yrkesprofessionalitet
              mot att man själv snickrar eller köper tjänster svart. Det är
              naturligtvis bra att man kan få en större del vit sektor.
            </seg>
            <seg n="8853b61a">
              Samma sak gäller städning och hushållsarbete. Vi ska inte gå
              in på det nu, men vi vet att vi har mycket betydande bekymmer
              i städsektorn.
            </seg>
            <seg n="366e8ab6">
              Det är naturligt att vi tar upp den här frågan.
            </seg>
            <seg n="8a888b7c">
              I Lars Johanssons argumentation ligger att det skulle vara enklare
              att kontrollera 200 000 ansökningar om de kom från privatpersoner
              i stället för från företag. Det har jag lite svårt att se. Jag
              tror att det är ungefär samma kostnad att kontrollera 200 000
              ansökningar oavsett varifrån de kommer.
            </seg>
            <seg n="daa33efc">
              Det måste vara rimligt att anta att om företagarna sköter det
              här blir ansökningarna i genomsnitt något bättre. Vi har väl skäl
              att anta att företagare som åtar sig ansvaret att sköta löneutbetalningar,
              redovisning och momsregler och som har revisorer med mera till
              hjälp ska kunna sköta skattesystemet.
            </seg>
            <seg n="eec5b3d6">
              Det måste vara rimligt.
            </seg>
            <seg n="8011b51b">
              Vi vet att småavdragen från hushållssidan ofta innehåller väldigt
              stora feltal. Såvitt jag minns är det fel på uppemot 90 procent
              av de småavdrag från hushållssidan som man kontrollerar.
            </seg>
            <seg n="eb67a330">
              Nu säger Lars Johansson, Raimo Pärssinen och Hans Olsson att
              regeringen inte har prioriterat arbetet med detta. Jag vill understryka
              att vi har gjort det. Det var vi som tog fram förslaget om räntesnurrorna.
              Det är 7 miljarder i förstärkning för statskassan. Det var vi
              som tog fram Pandoras ask. Det är nästan lika mycket i förstärkning
              för statskassan.
            </seg>
            <seg n="3a7d1dd6">
              Vi har skärpt reglerna för underskottsföretag. Det minskar möjligheten
              att undandra sig beskattning.
            </seg>
            <seg n="e6df10c6">
              Vi har reglerat möjligheten till penninglån utomlands ifrån för
              nyckelpersoner och ägare i bolag.
            </seg>
            <seg n="b8476963">
              Vi jobbar vidare med personalliggarna. Nu har vi Krusells utredning
              som ska vara färdigremitterad den 18 januari. Den föreslår en
              utvidgning av systemet. Jag föreställer mig att det, om vi får
              in vettiga remissynpunkter, är ett förslag som vi bör kunna gå
              vidare med.
            </seg>
            <seg n="15241040">
              Vi måste arbeta med ordentlig budgetprövning på alla myndigheter.
              Vi har inte särregler för Skatteverket för att det ligger på Finansdepartementet.
              De har pris- och löneomräkning som alla andra. Som alla andra
              myndigheter har de krav på produktivitet som vi tar från den genomsnittliga
              produktiviteten i tjänstesektorn.
            </seg>
            <seg n="fe644812">
              Låt oss komma ihåg att många andra verksamheter har tappat stort
              i intäkter nu. För företag, kommuner och andra är det riktigt
              tuffa förhållanden.
            </seg>
            <seg n="8fae97f1">
              Skatteverket har fått sina anslag uppräknade med pris- och löneomräkning.
              De har också via datasystem och en del förändringar i skattesystemet
              fått minskad belastning som bör göra att de har möjlighet att
              hantera situationen. Om så inte är fallet får vi naturligtvis
              noggrant pröva detta i den kommande budgetberedningen, men inte
              innan och inte utan ett sammanhang. Det är ingen gräddfil och
              ingen särskild bedömning för Skatteverket.
            </seg>
          </u>
          <note type="speaker" n="4ce24baf">
            Anf. 71 RAIMO PÄRSSINEN (s):
          </note>
          <u who="raimo_parssinen_3e848d" xml:id="i-d7e7eea8b3fa7a77-4" n="eca2baef">
            <seg n="bf3b652f">
              Herr talman! Tack för svaret igen. Ibland är det kul att debattera
              med finansministern.
            </seg>
            <seg n="9c78690d">
              Tack för den bedömningen. Lyssna ordentligt på transportfacken
              och Taxiförbundet.
            </seg>
            <seg n="c4f68616">
              Var också vänlig och bevaka att även Åsa Torstensson förstår
              vad branschen säger. Jag säger inte det för att vara elak. Jag
              säger det för att vara tydlig eftersom hon vid tidigare diskussioner
              inte hade förstått vad frågan handlar om.
            </seg>
            <seg n="ae341fc5">
              Åtgärder kommer snart. Jag noterar det. Jag måste få vara positiv.
              Finansministern säger att åtgärder för att motverka skattefusk
              inom taxinäringen kommer snart. Det är jättebra.
            </seg>
            <seg n="d095086e">
              Slutligen säger jag: Låt min bedömning få bli fel, men i slutanförandet
              kommer en lång drapa om alla de fel som vi socialdemokrater har
              gjort och gör. Låt oss slippa det, men det är min bedömning.
            </seg>
          </u>
          <note type="speaker" n="5e24b6ff">
            Anf. 72 LARS JOHANSSON (s):
          </note>
          <u who="lars_johansson_1e1d92" xml:id="i-34e2f39c9012dcff-4" n="f3766642">
            <seg n="63aaae53">
              Herr talman! Jag kan tyvärr notera att finansministern inte har
              velat komma med några besked om de problem som har uppstått med
              den så kallade fakturamodellen.
            </seg>
            <seg n="06eebae0">
              Det är intressant att notera att vi inte når varandra i sakfrågan.
              Finansministern säger att det här ska betalas ut och undrar vilken
              annan modell man kan ha.
            </seg>
            <seg n="1ae05578">
              Vi har sagt att det är helt unikt att man via företagen betalar
              en skattereduktion som kunden ska ha. Det är det unika. Det har
              inte förekommit tidigare i skattesystemet att man gör på det viset.
            </seg>
            <seg n="98b5cff9">
              Vi har föreslagit att det naturligtvis är den som har begärt
              att jobbet ska utföras som ska redovisa till Skatteverket hur
              många timmar det är och att man vill ha avdrag för det. Sedan
              får man skattereduktionen i efterhand.
            </seg>
            <seg n="6e5f5c54">
              Nu talar man om för kunderna att de får skattereduktionen direkt
              och sedan får företaget pengar utan kontroll.
            </seg>
            <seg n="c90c4bf8">
              Den stora skillnaden är att Skatteverket i efterhand granskar
              om arbetet har utförts och då tar ställning till skattereduktionen.
              Då kontrollerar man. Det är därför det tar lite tid.
            </seg>
            <seg n="5344af26">
              Just nu är det ingen kontroll över huvud taget. Det öppnar naturligtvis
              möjligheten för skattefusk och bedrägeri.
            </seg>
            <seg n="b79e4349">
              När vi diskuterar möjligheten för människor att få arbetslöshetsersättning
              och när det handlar om människor som behöver sjukersättning vid
              sjukdom är det en enorm kontroll innan de får ut pengarna.
            </seg>
            <seg n="88a571b2">
              Här behövs ingen kontroll. Det är den stora skillnaden.
            </seg>
            <seg n="36865f68">
              Jag kan inte för mitt liv begripa hur man som finansminister
              kan tycka att det är ett bra system som leder till skattefusk
              och bedrägeri.
            </seg>
          </u>
          <note type="speaker" n="0a188ea5">
            Anf. 73 HANS OLSSON (s):
          </note>
          <u who="hans_olsson_c46304" xml:id="i-5332a5c2bab6cd5d-5" n="bf50bc07">
            <seg n="8a5c78be">
              Herr talman! När det gäller skatteintäkter och jakt på skattefusk
              känns det som om vi befinner oss i en brytningstid och en spännande
              tid i internationellt samarbete.
            </seg>
            <seg n="8e82b0c6">
              Det började med USA som öppnade för skatteavtalen med så kallade
              skatteparadis. Vi kan nog säga ett stort tack till USA. Efter
              den 11 september letade man pengar som användes till terrorism.
            </seg>
            <seg n="8627ba86">
              OECD följde upp det och gjorde ramavtal. Sedan gick vi i Norden
              tillsammans och jobbade fram sådana här skatteavtal med skatteparadisen.
            </seg>
            <seg n="413e8064">
              I det skede som vi befinner oss i är det väldigt viktigt att
              ha kompetent folk, för i skatteparadisen pratar man inte svenska.
              Det är väldigt krångligt, och det behövs mycket för att komma
              till rätta med detta.
            </seg>
            <seg n="cf7cd2b9">
              För att visa hur man prioriterar det här i de andra länderna
              vill jag säga att i Nordiska rådet har man satt in som en viktig
              punkt att bekämpa skatteundandragelse och pratar om skatteparadisprojektet.
              Danmark har ordförandeskapet i ministerrådet. Eftersom jag nu
              en gång pratat på ett främmande lands språk i kväll vågar jag
              inte ta det på danska. Men det är ett prioriterat område. Detta
              är viktigt, och därför avsätter vi 50 miljoner extra från Socialdemokraterna.
            </seg>
            <seg n="9f1b7430">
              Jag skulle vilja avsluta med att säga att jag beundrar finansministerns
              optimism. Han lovade mig att man i de nya budgetprövningarna skulle
              titta på andra ramar till Skatteverket. Det kan vara så att det
              var finansministerns sista budget. Det är val snart.
            </seg>
          </u>
          <note type="speaker" n="34ef7a4a">
            Anf. 74 Finansminister ANDERS BORG (m):
          </note>
          <u who="unknown" xml:id="i-76bdf32ff1cf0180-16" n="236cea91">
            <seg n="37d10b98">
              Herr talman! Låt mig börja med att säga till Hans Olsson att
              jag är född 1968. Därmed har jag egenheten att med väldigt stor
              sannolikhet ha goda förutsättningar att bli finansminister igen,
              antingen i detta val eller i något annat val. Vi kommer säkert
              att få återkomma till denna spännande diskussion vid framtida
              tillfällen.
            </seg>
            <seg n="0bf2657f">
              Raimo Pärssinen efterfrågade som jag uppfattade det kritik eller
              en genomgång av Socialdemokraternas fel och brister. Jag kan återkomma
              till det i morgon när vi har debatt kring budgetramarna och avstår
              från att utveckla det i det här sammanhanget, hur frestande det
              än månde vara.
            </seg>
            <seg n="c34ec1e4">
              RUT och ROT vill jag ändå säga är ett framgångsrikt system. I
              grund och botten har det minskat fusket. Nettoeffekten av systemet
              är att mängden svartarbete i ekonomin har minskat. Det ska vi
              vara glada åt.
            </seg>
            <seg n="6f3a0517">
              Det togs upp en rad frågor om det internationella samarbetet.
              Låt mig understryka att vi precis har fått en ny undersökning
              om momsfusket i EU-länderna. Ett av de intressantaste och viktigaste
              resultaten är att Sverige ligger i den absoluta botten. Genomsnittet
              ligger väl över 10 procent. I Sverige ligger vi ned mot 3 procent.
              Man kan ifrågasätta denna undersökning och andra undersökningar,
              men såvitt vi kan bedöma är det svenska skattesystemet på momssidan
              mycket välskött jämfört med andra länder.
            </seg>
            <seg n="448b7a39">
              På senaste Ekofinmötet drev vi också igenom en minimiskattenivåuppgörelse
              på tobakssidan, vilket är mycket viktigt. På det första Ekofinmöte
              jag var på som ny minister försökte vi första gången. Sedan har
              vi försökt igen. Det här är tredje gången, när vi nu lyckas driva
              igenom detta. Det är naturligtvis glädjande, för det kommer att
              minska fusket och momsfusket.
            </seg>
            <seg n="8ced69cf">
              Att vi nu får skatteavtal vi sluter skatteavtal den ena dagen
              efter den andra, höll jag på att säga med olika skatteparadis
              är naturligtvis väldigt bra. Möjligheten att undandra sig beskattning
              minskar därmed, och det ska vi naturligtvis välkomna.
            </seg>
            <seg n="5d4321c4">
              Med de orden vill jag tacka för debatten. Jag tackar herr talmannen
              för en lång och trivsam kväll!
            </seg>
          </u>
          <note n="6d526b13">
            Överläggningen var härmed avslutad.
          </note>
          <note n="49dc7c75">
            8 § Svar på interpellation 2009/10:84 om jämställdhetsintegrering
            hos Sveriges myndigheter
          </note>
          <note type="speaker" n="91fef503">
            Anf. 75 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-76bdf32ff1cf0180-17" n="236cea91">
            <seg n="83554d82">
              Herr talman! Esabelle Dingizian har frågat mig hur jag avser
              att hantera de problem som rapporten Jämställdhetsintegrering
              i statliga myndigheter pekar på.
            </seg>
            <seg n="113697db">
              Regeringen delar Miljöpartiets uppfattning att de här frågorna
              är viktiga. Detta synliggörs också i regeringens politik. Regeringen
              genomför en historiskt stor satsning på jämställdhetsområdet,
              och jämställdhetsintegrering är en central del i detta arbete.
              Under mandatperioden avsätter regeringen närmare 150 miljoner
              kronor för att främja utvecklingen av jämställdhetsintegrering
              i stat, kommun, landsting och kommunala samverkansorgan.
            </seg>
            <seg n="de1b7424">
              Rapporten redovisar att tre av fyra myndigheter som bedriver
              ett arbete med jämställdhetsintegrering också anser att det är
              framgångsrikt. Det tycker jag är bra, men inte bra nog. All verksamhet,
              oavsett var den bedrivs, behöver ständigt vara föremål för uppföljning
              och utvärdering. Under 2009 har regeringen särskilt fokuserat
              på att arbetet med jämställdhetsintegrering ska finnas med i myndigheternas
              mål- och resultatdialog.
            </seg>
            <seg n="02c8cf81">
              Styrningen av myndigheterna har historiskt sett lyfts fram som
              det centrala verktyget för en effektiv utveckling av jämställdhetsintegrering.
              I rapporten lyfter myndigheterna själva fram att stöd från ledningen
              är betydligt viktigare för ett kvalitativt utvecklingsarbete än
              en stark styrning från regering och departement. Jag tror att
              vi behöver båda delarna, en tydlig styrning och uppföljning kombinerat
              med ett starkt ledarskap ute i våra myndigheter som med ansvar
              driver verksamheten i en riktning så att kvinnor och män, flickor
              och pojkar får del av verksamheten på lika villkor och med lika
              hög kvalitet.
            </seg>
            <seg n="8521bfa9">
              Regeringen anser att det behövs stöd för att uppnå en hög medvetenhet
              om jämställdhetsperspektivets relevans och hur det ska integreras
              i myndigheternas verksamhet. Det är viktigt att ta del av den
              forskning som bedrivs på området samt erfarenheter från tidigare
              stödinsatser, utvecklingsarbeten i myndigheterna och inte minst
              erfarenheterna från de utvecklingsprojekt som regeringen möjliggjort
              genom satsningen på Sveriges Kommuner och Landsting. Därför har
              Göteborgs universitet fått i uppdrag av regeringen att skapa förutsättningar
              för ett långsiktigt stöd för myndigheternas arbete med jämställdhetsintegrering,
              med utgångspunkt i dessa erfarenheter.
            </seg>
            <seg n="78949449">
              Som jämställdhetsminister har jag ett särskilt ansvar för samordningen
              av arbetet med jämställdhetsintegrering inom Regeringskansliet,
              och jag följer arbetet inom myndigheterna noggrant.
            </seg>
          </u>
          <note type="speaker" n="872747f8">
            Anf. 76 ESABELLE DINGIZIAN (mp):
          </note>
          <u who="esabelle_dingizian_d985ec" xml:id="i-f06f09969a56512f-0" n="7266ad01">
            <seg n="40417da3">
              Herr talman! Jag tackar ministern för svaret och börjar med att
              säga att det inte är någon slump att Sverige är världens mest
              jämställda land. Det har bedrivits en målmedveten jämställdhetspolitik
              i snart 40 år. Ska vi fortsätta att vara det ledande landet behöver
              vi ett starkt ledarskap inte bara en minister, utan också en regering
              som står bakom dessa värderingar.
            </seg>
            <seg n="e5cffb8c">
              Jämställdhet är en demokratifråga. Därför berör den alla, inte
              bara dem som brinner för frågan. Om vi ska kunna förändra de orättvisor
              och ojämställdheter som reproduceras dagligen runt omkring oss
              och som påverkar våra föreställningar om kön behöver vi ett grundläggande
              arbete som inte är baserat på frivillighet eller godtycke, för
              det finns en massa kunskap i frågan, som ministern säger.
            </seg>
            <seg n="8c7f3cbd">
              För min egen del ser jag att ju mer kunskap jag får, ju mer insikt
              jag får i studierna, desto tydligare ser jag hur mönstren finns
              i samhället. Kvinnor och män får olika bemötande och får därmed
              olika livsvillkor. Jag tror verkligen att vi måste ta krafttag
              i frågan.
            </seg>
            <seg n="0be0997e">
              Tanken med att våra myndigheter ska jämställdhetsintegrera sin
              verksamhet är att de ska bidra till att uppfylla våra jämställdhetspolitiska
              mål, som vi har antagit här i riksdagen. Men frågan är komplex
              och svår. Det kan man också läsa i rapporten. Det finns myndigheter
              som inte ens vet vad jämställdhetsintegrering är, och det är ändå
              över 20 år sedan jämställdhetsintegrering blev en strategi i jämställdhetsarbetet.
            </seg>
            <seg n="f4d4bc55">
              Till skillnad från ministern, som säger att det är bra men inte
              bra nog, anser jag att rapportens resultat är förödande. Det finns
              många sätt att läsa rapporten. 216 myndigheter har fått enkäten.
              Det är 190 som har svarat. 82 av dem säger att de har ett pågående
              framgångsrikt arbete. 27 har inget framgångsrikt arbete, och 69
              har inget arbete alls. Svaren är ändå subjektiva. På s. 22 i rapporten
              står det: Analysen indikerar att myndigheterna beskriver arbetet
              med jämställdhetsintegrering i mer positiva ordalag än vad de
              genomförda åtgärderna pekar på.
            </seg>
            <seg n="6e3f72d5">
              Jag tycker bara att det är beklagligt att jämställdhetsministern
              inte följde utredningen Jämstöd som hade en massa förslag och
              en helt annan uppbyggnad av hur man skulle jobba med jämställdhetsintegreringen.
              Vi har nu förlorat en del år på att ministern inte antog utredningens
              förslag.
            </seg>
            <seg n="27273525">
              Jag vill inte säga att Genussekretariatet inte gör ett bra jobb.
              Men 13 miljoner kronor på tre år är inte så mycket pengar. Det
              är inte så goda förutsättningar för dem att arbeta med frågorna.
              Jag undrar fortfarande: Hur ska det konkreta operativa arbetet
              fungera? På vilket sätt ska myndigheterna få den hjälp och det
              stöd som de frågar efter?
            </seg>
          </u>
          <note type="speaker" n="dc7d261e">
            Anf. 77 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-76bdf32ff1cf0180-18" n="236cea91">
            <seg n="621cc573">
              Herr talman! Som jag sade inledningsvis håller jag med Esabelle
              Dingizian om att det inte är bra nog utan att fler myndigheter
              behöver jobba med frågorna. Jag kan också beklaga att kunskapen
              är väldigt låg hos myndigheterna.
            </seg>
            <seg n="52605be1">
              Som du sade har strategin jämställdhetsintegrering nu varit verksam
              i 20 år. Under större delen av dessa 20 år har jämställdhetsintegrering
              använts framför allt inom Regeringskansliet och för de propositioner
              och skrivelser som regeringen har lagt fram för riksdagen och
              inte riktigt nått ut till myndigheterna.
            </seg>
            <seg n="15f8eaca">
              Det är först de senaste åren när kommittén Jämstöd tillsattes
              som man började arbetet på riktigt med att stödja myndigheterna
              och få dem att förstå vad denna strategi gick ut på. Tydligen
              var inte heller detta tillräckligt eftersom vi ser att kunskapsnivån
              fortfarande är dålig.
            </seg>
            <seg n="d76af710">
              Jämstöd lämnade sitt betänkande som vi hanterade. Det landade
              i att bästa sättet var att se till att Genussekretariatet på Göteborgs
              universitet skulle få möjligheter att forska kring metoder för
              hur man jobbar med jämställdhetsintegrering men också skapa mötesplatser
              där man kan utbyta erfarenheter och sprida information om hur
              det fungerar.
            </seg>
            <seg n="24f62ecb">
              Det handlar också om att stimulera en konsultmarknad med kunniga
              konsulter som kan gå direkt in i verksamheterna hos myndigheterna
              och ge dem stöd med hur de ska kunna jobba för att kunna utveckla
              sin verksamhet. Det behövs så att vi vet att den samhällsservice
              vi bekostar med våra skattemedel når lika ut till både flickor
              och pojkar, kvinnor och män. Det är ett viktigt arbete som har
              satts i gång.
            </seg>
            <seg n="07bf6499">
              Esabelle Dingizian säger att det bara är 13 miljoner till Genussekretariatet
              och att det inte räcker. Det är bara en liten del i forskningen
              och för att ge möjligheter att skapa mötesplatserna och erfarenhetsutbyte.
              Det viktigaste görs inom ramen för SKL där 150 miljoner har avsatts.
            </seg>
            <seg n="e1bb1fd0">
              Det handlar också om hur vi som departementschefer med vår mål-
              och resultatdialog, regleringsbrev och så vidare kan ställa krav
              på hur myndigheterna ska jobba. Detta är en sak som har satts
              i gång de senaste åren. Nu år 2009 är det en av nyckelfunktionerna
              i den dialog som ska hållas.
            </seg>
            <seg n="76e0602b">
              Det är jätteviktigt med till exempel könsuppdelad statistik för
              att förstå hur det ser ut. Det är väldigt mycket som behöver göras.
              Det är lite orättvist att beskylla denna regering för misstag
              som har begåtts de senaste 20 åren som gjort att jämställdhetsstrategi
              inte ens är en strategi som har förankrats hos myndigheterna.
            </seg>
            <seg n="779f9807">
              Denna regering gör vad den kan för att sprida kunskap och forska
              om metoder. Den ser också till att myndigheterna kan få det stöd
              som de behöver. Det är precis som rapporten visar. Det är nog
              viktigare med en myndighetsledning som vet vad det innebär och
              har kunskap att kunna jobba med detta än vad ett statsråd skriver
              i en instruktion.
            </seg>
            <seg n="ab38fcac">
              Självklart är det viktigt för regeringen att påpeka att det är
              viktigt och att alla måste jobba med det. Jag ska göra precis
              vad jag kan för att arbetet ska fortsätta på bästa sätt.
            </seg>
          </u>
          <note type="speaker" n="a6d14fcc">
            Anf. 78 ESABELLE DINGIZIAN (mp):
          </note>
          <u who="esabelle_dingizian_d985ec" xml:id="i-f06f09969a56512f-1" n="7266ad01">
            <seg n="a66ebe50">
              Herr talman! Det gläder mig att ministern verkligen tar krafttag
              med detta. Sedan delar jag inte ministerns uppfattning att det
              är bättre att ge 13 miljoner till sekretariatet än att anta Jämstödutredningens
              förslag. Jag tror att vi egentligen skulle behöva både och.
            </seg>
            <seg n="bd2d2064">
              Jag vet inte riktigt vad sekretariatet ska göra och hur det över
              huvud taget ska jobba. Det kostar som bekant pengar att anlita
              konsulter. Man kan fråga sig var de pengarna finns.
            </seg>
            <seg n="3495ffbd">
              Ministern talar om SKL och de 150 miljoner som det har fått.
              Det går till kommuner och regioner. Det har inte våra statliga
              myndigheter någonting med att göra. I min egen hemkommun har vi
              fått 1 miljon av dessa 150 miljoner.
            </seg>
            <seg n="9300176c">
              Det räcker bara till att få en uppdelad statistik i kommunens
              alla dokument. Ett anslag på 1 miljon kronor är ingenting när
              det handlar om så otroligt viktiga frågor. Dess värre är det alltid
              jämställdhetsfrågorna som får ta smällen.
            </seg>
            <seg n="b7fd3afb">
              Jag vill gärna fråga ministern om styrningen och uppföljningen.
              Ministern säger att det är en tydligare styrning. Men på JämO:s
              hemsida säger statssekreterare Hallerby att det är cheferna som
              är viktigare än regleringsbreven. Han säger vidare att det inte
              i första hand handlar om regleringsbrev utan om myndighetsdialog
              och att statssekreterarna ska ta upp det en gång per år.
            </seg>
            <seg n="ce0ed162">
              Jag undrar om det stämmer. Är det ministerns åsikt att man ska
              sätta sig med myndighetschefen en gång om året och ta upp de här
              frågorna? Det är inte för att jag misstror att ministern kan dessa
              frågor. Men i min värld jobbar man på ett annat sätt än att bara
              sitta och ha en dialog.
            </seg>
            <seg n="e34c5b50">
              Det krävs krafttag i de här frågorna. De tjänstepersoner som
              jobbar med frågorna behöver hjälp. Självklart måste myndighetschefen
              jobba med de frågorna. Det finns en lag som säger att de ska göra
              det. Det kan inte bero av någons godtycke om man ska jobba med
              dessa frågor. Det finns en lag som säger att vi har jämställdhetspolitiska
              mål, och då måste myndighetscheferna jobba med detta.
            </seg>
            <seg n="5ba60924">
              Jag efterfrågar mer operativ hjälp. Det handlar snarare om det
              än huruvida vi ska ha regleringsbrev eller inte. Det är en självklarhet
              för mig. Jag vill fråga ministern hur hon har tänkt att jobbet
              ska fortskrida. Det är likadant med uppföljningen. Jag vill höra
              hur ministern har tänkt i den frågan. Hur vet vi om vi är på rätt
              väg? Ska du ta fram indikatorer? Hur vet vi efter ett år om vi
              är på rätt väg?
            </seg>
          </u>
          <note type="speaker" n="b365b540">
            Anf. 79 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-76bdf32ff1cf0180-19" n="236cea91">
            <seg n="86d786ea">
              Herr talman! Det ena jag vill säga är att det handlar om en strategi
              för att utveckla sin verksamhet. Det är som Esabelle Dingizian
              säger. Det är enligt lag någonting som myndigheterna ska jobba
              med.
            </seg>
            <seg n="e46613f8">
              Jag tycker inte att vi ska stå här och till myndigheterna ge
              sken av att de måste ha mer pengar för att kvalitetssäkra sin
              verksamhet. Det ska de göra för befintliga anslag. De pengar som
              avsatts är bara för att stimulera att forska fram ytterligare
              metoder.
            </seg>
            <seg n="23bfc307">
              Strategin jämställdhetsintegrering är en strategi. För att genomföra
              en strategi måste man ha vissa arbetsmetoder. Detta verkar än
              så länge vara väldigt nytt för myndigheter. Vi har missat många
              år där vi bara jobbat med strategin inom Regeringskansliet. Därför
              är detta behövligt.
            </seg>
            <seg n="c808a723">
              Vi lägger in lite stimulanspengar. Men det är inte så att det
              ska bli några permanenta pengar. Varje myndighet har till uppdrag
              att kvalitetssäkra sin verksamhet så att den når lika ut till
              medborgarna oavsett kön. Man måste utgå från de behov som finns
              hos medborgarna i samhället oavsett kön. Det är det första.
            </seg>
            <seg n="e4dd0fe1">
              Det andra är att det är via regleringsbrev, via dialog varje
              år och via årsredovisningar från myndigheter varje år som vi kan
              styra myndigheternas verksamhet. Då kan vi uttala de mål vi vill
              se med den verksamhet som bedrivs. Vi har inget ministerstyre
              i Sverige. Vi kan inte gå in hur som helst och säga: Nu får ni
              göra så här, eller nu måste ni göra på det här viset.
            </seg>
            <seg n="e0dad4b6">
              Det är via dialogen som vi uttrycker och formulerar vilka mål
              vi vill uppnå med våra verksamheter. Det är också vad statssekreterare
              Hallerby uttrycker i intervjun. Det är någonting naturligt som
              sker. Det är inte dialog varje dag. Denna dialog handlar om att
              det återrapporteras till regeringen vad det är som sker och vad
              det ger för resultat.
            </seg>
            <seg n="6005eaf4">
              Och hur vet vi om det ger resultat? En del är att öka kunskapen
              hos myndigheterna om vad som är väsentligt att mäta. I dag vet
              vi. Det var först 2001, tror jag, som man inom landstingen började
              mäta hur vården faller ut för män och kvinnor inom vissa diagnoser.
              Man kunde se hur det såg ut till exempel inom psoriasisverksamheten.
              Utanför männens omklädningsrum låg det en massa handdukar. Utanför
              kvinnornas låg det inga handdukar. En enskild person upptäcker
              detta och undrar varför det ser ut som det gör. Jo, männen får
              behandling inom sjukhusen men kvinnorna måste hem och behandla
              sig själva.
            </seg>
            <seg n="d7a8a5b9">
              Det är jätteviktigt med könsuppdelad statistik så att man upptäcker
              detta. Då inställer sig frågan: Är det nödvändigt att männen får
              behandling inom sjukhusens väggar eller kan de själva göra detta
              hemma? Eller får kvinnor sämre vård eftersom de måste göra detta
              själva hemma? Ska vi se till att kvinnor får denna behandling
              inom sjukhusen?
            </seg>
            <seg n="9dbcc47a">
              Jag tror att det både av kvalitetsskäl och av ekonomiska skäl
              är viktigt med denna typ av könsuppdelad statistik och uppmärksamhet
              för att servicen ska falla ut likadant för män och kvinnor.
            </seg>
            <seg n="b308fdbc">
              Då menar jag att det inte är framför allt mer pengar som behövs.
              Inledningsvis kanske man måste ta in en kunnig konsult som vägleder
              en: Vad är det vi ska titta på? Vad är det vi ska mäta? Hur kan
              vi mäta? Det kan man göra med hjälp av den kunskap som nu byggs
              upp bland annat på Genussekretariatet. Men detta måste man klara
              av med de befintliga anslagen. Om man inte gör det är det just
              i mål- och resultatdelen som man också kan lägga fram önskemål
              om större anslag till myndigheten för att leva upp till de mål
              som regeringen vill se med myndighetsverksamhet.
            </seg>
          </u>
          <note type="speaker" n="7795a956">
            Anf. 80 ESABELLE DINGIZIAN (mp):
          </note>
          <u who="esabelle_dingizian_d985ec" xml:id="i-f06f09969a56512f-2" n="7266ad01">
            <seg n="a771bdd6">
              Herr talman! Jag tror att det är just därför man inte har klarat
              uppgiften hitintills därför att man har haft uppfattningen att
              man ska göra det inom ramen. Jag tror nämligen inte att vi kommer
              att lyckas med det. I så fall kommer vi att stå här om fem år
              igen och bara konstatera att ingenting hände.
            </seg>
            <seg n="33ccb731">
              Det här handlar inte bara om en vanlig kvalitetsförbättring som
              inte berör människor. Jämställdhet handlar om makt. Det berör
              alla människor. Det är en fråga som verkligen går in hos var och
              en och tangerar våra föreställningar om kön. Det är saker som
              har gjorts i hundratals år. Vi kan inte bara tro att det kommer
              att ordna sig. Det handlar om att vi måste omfördela makt och
              resurser. Det är inte bara så att det handlar om vad som helst.
            </seg>
            <seg n="635e8a45">
              Var och en som jobbar med människor vet själv hur vi gör skillnad
              på män och kvinnor. Men det är inte en enkel fråga att kunna gå
              in och bryta det här. Man kan inte bara få en instruktion och
              tro att det sedan har löst sig. Det här kräver ett gediget arbete.
            </seg>
            <seg n="06bf52e1">
              Jag tror att det kommer att ta lång tid även om vi sätter oss
              och gör detta med en gång, i dag. Jag är verkligen orolig för
              att det inte kommer att hända så mycket om vi bara låter det hela
              fortskrida som det gör, tyvärr.
            </seg>
          </u>
          <note type="speaker" n="69fc7c6b">
            Anf. 81 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-76bdf32ff1cf0180-20" n="236cea91">
            <seg n="1f8d922a">
              Herr talman! Nej, det kommer inte att få fortskrida som det gör.
              Det är därför vi har avsatt en hel del pengar för att just utveckla
              metoder, utveckla forskningen och se till att vi har mötesplatser
              för att utbyta erfarenheter. Det är just för att visa på att det
              här är viktigt och att myndigheterna måste jobba med det. Det
              är därför rapporten görs.
            </seg>
            <seg n="e3459378">
              Utan rapporter som visar hur verkligheten ser ut och utan den
              kunskapen kan vi inte heller utvecklas. Allting som har hänt under
              de senaste åren är bara ett bevis på att regeringen tycker att
              detta är viktigt och att detta måste göras. Det gjorde redan den
              förra regeringen när de tillsatte Jämstöd; det måste jag säga.
              De visade på att detta är viktigt. Det gör också denna regering
              när vi fördelar pengar till SKL och deras verksamhet.
            </seg>
            <seg n="eeb8c6cf">
              Man får inte glömma att den verksamhet som styrs via kommuner
              och landsting är väldigt viktig för människor många gånger kanske
              viktigare än det myndigheterna gör inom statens ram. Det är mycket
              viktigt att SKL har fått pengarna för att stimulera den här typen
              av arbete, långsiktigt tänkande, kvalitetssäkring och verksamheter.
              Universitetet i Göteborg har också fått pengar för att utveckla
              arbetsmetoderna.
            </seg>
            <seg n="ba2ca589">
              Jag är övertygad om att det här kommer att bli bättre. Men då
              handlar det om att vi som politiker visar att detta är viktigt.
              Det gör vi genom rapporterna, genom mål- och resultatdialogen
              och genom opinionsbildning generellt.
            </seg>
            <seg n="7bdfcabc">
              Jag menar att vi ska ha ledningar som är kompetenta nog att ta
              sig an detta kvalitetsarbete. Det måste ske inom den befintliga
              ram de har. Man måste inte alltid ha extra pengar så fort man
              ska börja tänka på kvinnors behov. Varför ska det alltid till
              så mycket extra pengar? Det är väl bara att tänka rätt från början,
              se till att det finns statistik och se till att göra rätt från
              början. Det är min inställning till detta.
            </seg>
            <seg n="156a4a6c">
              Men om det visar sig att det absolut behövs pengar för någon
              särskild sak eller ett led i detta arbete får regeringen vara
              beredd att göra den typen av bedömningar också. Tack för denna
              debatt!
            </seg>
          </u>
          <note n="6d526b13">
            Överläggningen var härmed avslutad.
          </note>
          <note n="99e5fcff">
            9 § Anmälan om inkomna uppteckningar från EU-nämndssammanträden
          </note>
          <note n="dee90d55">
            Förste vice talmannen anmälde att uppteckningar från EU-nämndens
            sammanträden fredagen den 23 och onsdagen den 28 oktober inkommit.
          </note>
          <note n="b2a3a907">
            10 § Hänvisning av ärenden till utskott
          </note>
          <note n="e44a76ea">
            Föredrogs och hänvisades
          </note>
          <note n="56d95403">
            11 § Förnyad bordläggning
          </note>
          <note n="98f4b9ab">
            Föredrogs och bordlades åter
          </note>
          <note n="e9708486">
            12 § Bordläggning
          </note>
          <note n="6b58bbc6">
            Anmäldes och bordlades
          </note>
          <note n="7cd96d05">
            13 § Anmälan om skriftligt svar på fråga
          </note>
          <note n="a7e22f76">
            Anmäldes att skriftligt svar på följande fråga inkommit
          </note>
          <note n="9a65dc8d">
            den 17 november
          </note>
          <note n="3a6533c8">
            Eva-Lena Jansson
          </note>
          <note n="6c9fc299">
            Svaret redovisas i bilaga som fogats till riksdagens snabbprotokoll
            tisdagen den 24 november.
          </note>
          <note n="457274c6">
            14 § Kammaren åtskildes kl. 19.25.
          </note>
          <note n="f01b4599">
            Förhandlingarna leddes av förste vice talmannen.
          </note>
          <note n="b9c4a5d0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
