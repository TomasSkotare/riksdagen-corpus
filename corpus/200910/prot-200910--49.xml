<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--49</head>
          <docDate when="2009-12-14">2009-12-14</docDate>
        </div>
      </front>
      <body>
        <div>
          <note n="201a98d9">
            ﻿
          </note>
          <note n="195210b3">
            Riksdagens protokoll
          </note>
          <note n="eea5007c">
            2009/10:49
          </note>
          <note type="date" n="c9ac1596">
            Måndagen den 14 december
          </note>
          <note n="ad72bfeb">
            Kl. 11:00 - 23:20
          </note>
          <note n="8305c910">
            1 § Justering av protokoll
          </note>
          <note n="27f6dcbb">
            Justerades protokollen för den 7 och 8 december.
          </note>
          <note n="cf3b7d79">
            2 § Minskning av antalet suppleanter i justitieutskottet
          </note>
          <note n="01d7176e">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i justitieutskottet skulle
            minskas från 26 till 25.
          </note>
          <note n="92a74847">
            Kammaren medgav denna minskning.
          </note>
          <note n="6b5171a4">
            3 § Meddelande om skriftliga frågor och svar under juluppehållet
          </note>
          <note n="c93a5d32">
            Talmannen meddelade att skriftliga frågor som lämnats in under
            tiden fredagen den 11 december kl. 10.00fredagen den 8 januari
            kl. 10.00 skulle besvaras senast inom fjorton dagar efter det
            att frågan hade framställts.
          </note>
          <note n="9a8bd76f">
            4 § Anmälan om inkomna uppteckningar från EU-nämndssammanträden
          </note>
          <note n="561bdf0c">
            Talmannen anmälde att uppteckningar från EU-nämndens sammanträden
            torsdagen den 26 november och fredagen den 27 november inkommit.
          </note>
          <note n="99377345">
            5 § Anmälan om fördröjda svar på interpellationer
          </note>
          <note n="d5f9e4fc">
            Till riksdagen hade inkommit följande skrivelser:
          </note>
          <note n="e4212a84">
            Interpellation 2009/10:138
          </note>
          <note n="f9e6c3a5">
            Interpellation 2009/10:138 Arbetet med trafikplan 20102021
          </note>
          <note n="6e251a65">
            Interpellationen kommer att besvaras tisdagen den 15 december
            2009.
          </note>
          <note n="809359c0">
            Skälet till dröjsmålet är nationella samt utrikes resor.
          </note>
          <note n="ab75bc50">
            Fredrik Ahlén
          </note>
          <note n="686b8c8e">
            Interpellation 2009/10:139
          </note>
          <note n="d75604c3">
            Interpellation 2009/10:139 Förbifart Helsingforss effekter på
            sårbarhet och trängsel
          </note>
          <note n="6e251a65">
            Interpellationen kommer att besvaras tisdagen den 15 december
            2009.
          </note>
          <note n="809359c0">
            Skälet till dröjsmålet är nationella samt utrikes resor.
          </note>
          <note n="ab75bc50">
            Fredrik Ahlén
          </note>
          <note n="67b5389d">
            Interpellation 2009/10:140
          </note>
          <note n="40c35ac2">
            Interpellation 2009/10:140 Cykling
          </note>
          <note n="6e251a65">
            Interpellationen kommer att besvaras tisdagen den 15 december
            2009.
          </note>
          <note n="809359c0">
            Skälet till dröjsmålet är nationella samt utrikes resor.
          </note>
          <note n="ab75bc50">
            Fredrik Ahlén
          </note>
          <note n="c7b6d2bb">
            Interpellation 2009/10:141
          </note>
          <note n="cac050ff">
            Interpellation 2009/10:141 Förbifart Helsingfors och kollektivtrafiken
          </note>
          <note n="6e251a65">
            Interpellationen kommer att besvaras tisdagen den 15 december
            2009.
          </note>
          <note n="809359c0">
            Skälet till dröjsmålet är nationella samt utrikes resor.
          </note>
          <note n="ab75bc50">
            Fredrik Ahlén
          </note>
          <note n="3c67b022">
            Interpellation 2009/10:142
          </note>
          <note n="1afb1d68">
            Interpellation 2009/10:142 Nyckelfrågor kring finansieringen
            av Förbifart Helsingfors
          </note>
          <note n="6e251a65">
            Interpellationen kommer att besvaras tisdagen den 15 december
            2009.
          </note>
          <note n="809359c0">
            Skälet till dröjsmålet är nationella samt utrikes resor.
          </note>
          <note n="ab75bc50">
            Fredrik Ahlén
          </note>
          <note n="c68217e8">
            Interpellation 2009/10:145
          </note>
          <note n="dc5b7a81">
            Interpellation 2009/10:145 Vattenfalls FoU-program
          </note>
          <note n="df21298f">
            Interpellationen kommer att besvaras måndagen den 21 december
            2009.
          </note>
          <note n="809359c0">
            Skälet till dröjsmålet är nationella samt utrikes resor.
          </note>
          <note n="dda5beaa">
            Dag Ekman
          </note>
          <note n="0f044486">
            6 § Kultur, medier, trossamfund och fritid
          </note>
          <note n="90238f10">
            Föredrogs
          </note>
          <note type="speaker" n="ecf66015">
            Anf. 1 SIV HOLMA (v):
          </note>
          <u who="siv_holma_28bf5d" xml:id="i-86aad4bf59643f7d-0" n="1cdf54f6" next="i-a30efeb8b45b3a8d-0">
            <seg n="ee44d58b">
              Herr talman! Vari ligger skillnaden mellan de moderatledda partiernas
              kulturbudget och de rödgröna partiernas kulturbudgetar? Vi, de
              rödgröna, vill öka kulturbudgeten med mellan 270 och 835 miljoner
              kronor mer än vad allianspartierna orkar med.
            </seg>
            <seg n="696be64d">
              Vi rödgröna partier har under den gångna mandatperioden presenterat
              skuggbudgetar som har varit starkare än vad allianspartierna mäktat
              med. Inför nästa år, valåret 2010, orkade de öka kulturbudgeten
              med ynka 18 miljoner kronor det gäller alltså en budget som omfattar
              totalt 11 000 miljoner kronor. Med den här budgeten vill dessutom
              kulturministern göra kulturpolitiken till en valfråga.
            </seg>
            <seg n="fac9403e">
              Jag undrar bara helt stilla: Vilken framgång tror kulturministern
              att de här blå kulturpolitiska dunsterna kommer att ge? Den moderatledda
              regeringen tycker ju att det är viktigare att jaga arbetslösa
              och sjuka och sänka skatterna för dem med de tjockaste plånböckerna.
              Man tycker att skattesänkningar för dem med de tjockaste plånböckerna
              är så viktiga att Anders Borg till och med lånar pengar för att
              man ska kunna förse dem med ytterligare pengar i de där tjocka
              plånböckerna. Det är alltså viktigare att ge stora skattesänkningar
              till dem med höga inkomster, herr talman, än att satsa på kulturella
              och kreativa verksamheter.
            </seg>
          </u>
          <note n="fcd59794">
            Herr talman! Jag står bakom samtliga Vänsterpartiets reservationer,
            men för tids vinnande yrkar jag bifall till reservation 1 om pris-
            och löneomräkningen inom kultursektorn, punkt 1, och reservation
            3 om digitala bibliotek, punkt 19.
          </note>
          <u who="siv_holma_28bf5d" xml:id="i-a30efeb8b45b3a8d-0" n="1cdf54f6" prev="i-86aad4bf59643f7d-0">
            <seg n="68da96fc">
              Herr talman! Lågkonjunkturen och den globala finanskrisen slår
              med stor kraft även på kulturproduktion och upphovsmän. Kulturarbetarna
              tillhör en av de yrkesgrupper som drabbats hårdast av den ekonomiska
              krisen. Vänsterpartiet vill dels satsa på ökad tillgänglighet,
              dels skapa förutsättningar för att behålla kompetens- och kvalitetsnivån
              inom olika konstarter såsom musik, film, dans, litteratur, bild
              och form.
            </seg>
            <seg n="3416cc1e">
              Vänsterpartiets största satsning handlar om kultur för barn och
              unga. Amineh Kakabaveh kommer att i sitt anförande mer i detalj
              redogöra för Vänsterpartiets satsningar på kultur för barn och
              unga.
            </seg>
            <seg n="9e14e8a8">
              En annan stor satsning är att fortsätta digitalisera och tillgängliggöra
              vårt gemensamma kulturarv. Vänsterpartiets ökade kulturbudgetsatsningar
              motsvarar drygt 2 100 nya kulturarbetstillfällen under de närmaste
              åren.
            </seg>
            <seg n="96baf070">
              Vänsterpartiets ekonomiska motion är framför allt inriktad på
              att skapa fler jobb och värna välfärden. Kulturen är en självklar
              del i välfärden. Vänsterpartiet satsar 20 miljarder mer till kommunsektorn
              än alliansregeringen, vilket i runda siffror motsvarar 40 000
              arbetstillfällen. Dessa jobb kommer också de kommunala kulturverksamheterna
              till del.
            </seg>
            <seg n="e09caaf0">
              I vår statliga kulturbudget avsätter vi 35 miljoner mer än regeringen
              till de regionala teater-, dans- och musikinstitutionerna. Till
              den fria scenkonsten avsätter vi en lika stor summa. Vi vill också
              stärka musikarrangörerna med 10 miljoner kronor per år.
            </seg>
            <seg n="419cd300">
              Herr talman! Under lång tid har regeringen sagt sig vilja lösa
              situationen när det gäller pensioner för sångare och dansare.
              Trots detta händer ingenting. Frågan fick en akut aktualitet förra
              månaden när Svensk Scenkonst på Statens pensionsverks hemsida
              uppdagade att det fanns ett pensionsavtal från 2006 som innebar
              att landets musik-, dans- och teaterinstitutioner skulle betala
              in drygt 47 miljoner kronor till SPV.
            </seg>
            <seg n="addbb742">
              Inte ens de pengar som vi i Vänsterpartiet avsätter i vår skuggbudget
              räcker. Vi har budgeterat 35 miljoner kronor. Skuggan faller på
              kulturministern. Ett av de första löften som Lena Adelsohn Liljeroth
              gav var att pensionsfrågan skulle få en lösning. I dag står vi
              ytterligare 47 miljoner kronor från en lösning.
            </seg>
            <seg n="6a1ef79f">
              Herr talman! Jag har under de senaste veckorna rest runt i landet.
              Jag har besökt Göteborg, Skellefteå och Pajala. De här tre orterna
              har helt olika förutsättningar för att bedriva kulturverksamhet.
              Men det fanns två gemensamma nämnare för de här orterna. Den ena
              var att samtliga kommuner hade fått neddragningar i sina kulturbudgetar.
              Den andra handlade om hur dessa kulturarbetare ändå brinner för
              att deras kulturverksamheter ska utvecklas. Det som jag kan känna
              oro för är hur länge de ska orka kämpa i den ekonomiska snålblåsten.
            </seg>
            <seg n="cbe7d1f4">
              Herr talman! Låt mig som ett exempel ta Tornedalsteatern i Pajala,
              som jag besökte i fredags. Tänk vilken fantastisk verksamhet denna
              teater har bedrivit under sin levnad den fyller snart 25 år! Pajala
              är ett exempel på hur mycket kulturen har kommit att betyda för
              människorna och därmed för kommunens utveckling och överlevnad.
            </seg>
            <seg n="d6ca7cc2">
              Pajala har relativt sett många småföretag, alltifrån företag
              som producerar högkvalitativa teknologiska produkter till trä-
              och besöksnäringar. Nu väntar Pajala på att få öppna en ny gruva.
              Mitt i allt detta finns Tornedalsteatern. Det anslag som Kulturrådet
              har gett dem har stått stilla i minst tio år. Och de är inte ensamma
              om dessa förutsättningar.
            </seg>
            <seg n="f3208cf0">
              Vänsterpartiet har i reservationen om pris- och löneomräkningen
              påtalat de missförhållandena i flera år. Det finns två problem.
              Det ena är att de som får uppräkning inte får kompensation för
              de faktiska fördyringarna. Det aktualiserades i årets budgetförslag
              när man först räknade upp dem med 3 ½ procent för att sedan göra
              en reducering med närmare 1 ½ procent.
            </seg>
            <seg n="0e044069">
              Det andra är att det saknas en uppräkning på flera kulturpolitiska
              områden. Den fria scenkonsten, amatörkulturens centralorganisationer,
              litteratur- och tidskriftsstödet liksom hemslöjden är några exempel
              på kulturverksamheter som inte får någon uppräkning.
            </seg>
            <seg n="7fc116dc">
              Konsekvenserna blir att man precis som Tornedalsteatern drabbas
              av en kontinuerlig urholkning av anslagen. Det resulterar i nedskärningar,
              höjda biljettpriser med mera. Detta i sin tur motverkar kulturpolitikens
              mål att verka för att alla som bor i landet ska få tillgång till
              kulturlivet.
            </seg>
            <seg n="adafb0c0">
              Herr talman! Häromdagen läste jag att man på EU-nivå höll på
              att upprätta ett digitalt bibliotek. Så här stod det i rapporten
              från rådsmötet den 27 november för utbildning, ungdom och kultur:
            </seg>
            <seg n="96303cb8">
              Vad gäller det digitala biblioteket Europeana och digitaliseringen
              av kulturella verk i allmänhet underströk flera medlemsstater
              att det kulturella innehållet på Internet bör vara balanserat
              och inte endast omfatta böcker. Ett antal medlemsstater uttalade
              sig vidare specifikt om Europeana och konstaterade att portalen
              var värdefull och bör stödjas samt uppmärksammade att frågor om
              riktlinjer, finansiering, styrning, säker lagring och tekniska
              problem måste lösas.
            </seg>
            <seg n="c2053bab">
              Jag kom osökt att tänka på Vänsterpartiets förslag om att tillsätta
              en utredning som dels ser över möjligheten att bygga upp digitala
              bibliotek för svensk film och musik, dels lägger fram ett förslag
              på system för ersättning till upphovsmännen. Den nuvarande biblioteksersättningen
              skulle kunna användas som förebild och ersättningen betalas till
              dem som väljer att låta sina verk tillgängliggöras.
            </seg>
            <seg n="76b28492">
              Det ser ut som om EU och Vänsterpartiet tänker i samma banor
              vad gäller digitala bibliotek. Frågan är om majoriteten i riksdagen
              vågar göra detsamma.
            </seg>
          </u>
          <note type="speaker" n="3577dec6">
            Anf. 2 LEIF PAGROTSKY (s):
          </note>
          <u who="leif_pagrotsky_0992af" xml:id="i-be25a5d1f5df4165-0" n="2cffcd15">
            <seg n="b3e8d777">
              Herr talman! Jag vill börja med att yrka bifall till reservationerna
              7 och 13. Jag vill påpeka att vi socialdemokrater står bakom samtliga
              reservationer från den socialdemokratiska gruppen i kulturutskottet.
            </seg>
            <seg n="8a8f7258">
              Hur mycket man väljer att lägga på kulturen är en signal, en
              mätare på hur man värderar kulturen. I och med att regeringen
              nu har lagt fram sin budget för 2010, mandatperiodens fjärde och
              sista år, kan vi summera hur de borgerliga värderar kulturen under
              hela mandatperioden.
            </seg>
            <seg n="ac2ba6f8">
              Den samlade bilden bekräftar det vi fick höra under den förra
              valrörelsen. Det är inte ett prioriterat område för de borgerliga.
              Ingen arbetsgrupp förberedde politiken inför förra valet. Inga
              partiledare engagerade sig i kulturpolitiken, utom möjligen Lars
              Leijonborg som i en debatt med mig bekräftade Folkpartiets förslag
              att börsnotera Sveriges Television.
            </seg>
            <seg n="21e3621e">
              Nu ser vi resultatet, en kulturbudget som är ungefär lika stor
              som 2006. De små reformer som genomförts finansieras genom neddragningar
              inom andra delar av kulturens område.
            </seg>
            <seg n="66050f2e">
              Sammantaget ökar kulturbudgeten med 3 procent efter avdrag för
              inflation under fyraårsperioden 20062010. Det är mindre än 1 procent
              per år. Det kan jämföras med 19 procent under den förra mandatperioden,
              19 procent mot 3 procent.
            </seg>
            <seg n="c7d56401">
              Den lilla ökningen kan i sin helhet hänföras till ett par långsiktiga
              beslut som fattats under tidigare regeringar och som den nuvarande
              varit klok nog att fullfölja. Det var till exempel den stora upptrappningen
              av ersättning till kyrkan som avtalades då kyrkan skildes från
              staten.
            </seg>
            <seg n="0568207a">
              Det har varit en nästan helt reformfri mandatperiod. En dryg
              hundralapp per elev i grundskolans högstadium till kulturaktiviteter
              har finansierats av neddragningar på andra håll.
            </seg>
            <seg n="0720109a">
              Det är två områden som jag vill lyfta fram i dag som jag är särskilt
              besviken på. Det gäller två områden där de borgerliga och inte
              minst kulturministern personligen profilerade sig särskilt under
              den förra mandatperioden, under sin oppositionsperiod, och där
              förväntningarna var särskilt stora.
            </seg>
            <seg n="4cf15e46">
              Det första gäller kulturarvet. Där kritiserades vi socialdemokrater
              och våra samarbetspartier för att vi inte satsade tillräckligt
              och för att prioritera fri entré framför vård av museernas samlingar.
              Där väntade jag mig höjda ambitioner av den borgerliga regeringen.
            </seg>
            <seg n="fbdb7dbe">
              Nu har vi facit. År 2010 kommer summan av statens olika anslag
              för kulturarvet att vara 5 procent mindre än 2006. I stället för
              reformer fick vi nedskärningar. Jag pratar självklart om belopp
              efter justering för inflationen.
            </seg>
            <seg n="ba365211">
              Det andra området är de fria grupperna inom teater, musik och
              dans. Där har vi sett ett starkt engagemang som skapar förväntningar
              om en prioritering. Men också där är facit en besvikelse. Budgeten
              för 2010 är inte större utan mindre än den var i min sista budget
              2006. Den är till och med mindre i löpande priser. I verkliga
              resurser, alltså rensat för inflationen, är minskningen omkring
              7 procent till de fria grupperna.
            </seg>
            <seg n="272ae9be">
              Försämringen av kulturarbetarnas villkor, högre avgifter i kommunala
              musik- och kulturskolor, avskräckande höga avgifter och bortstötta
              besökare på museerna och neddragningar på vården av kulturarvet
              är facit av denna mandatperiod. Därutöver kan läggas en kraftig
              ökning av arbetslösheten.
            </seg>
            <seg n="9a879ce9">
              Just i dag har vi fått besked från Arbetsförmedlingen om att
              man nästa år väntar en sysselsättningsminskning inom kulturens
              område på 3 procent. Det är en minskning trots att finansministern
              nu beskriver att konjunkturen har vänt.
            </seg>
            <seg n="6e7ec205">
              För 2010 råder reformstopp på kulturens område. Alla tillgängliga
              pengar och därutöver stor upplåning har gått till en valbudgets
              prioriterade områden. De är många, men kulturen räknas inte dit.
              Det gäller naturligtvis först och främst de stora skattesänkningarna.
            </seg>
            <seg n="f67c5187">
              Vi socialdemokrater prioriterar kulturen. För oss är det ett
              kärnområde i den offentliga verksamheten. Om inte stat och kommun
              satsar finns det ingen annan som träder in. Kulturen är inte grädde
              på moset utan jästen i brödet, för att travestera en av mina företrädare
              som socialdemokratisk kulturpolitiker.
            </seg>
            <seg n="01ba9d0e">
              I budgeten för 2010 vill vi satsa på en stark jobbprofil. Den
              ekonomiska politiken har misslyckats. Nedgången i den svenska
              ekonomin är större än i jämförbara länder. Nedgången är dubbelt
              så stor som i krisens hemland USA, och arbetslösheten är skyhög.
              Särskilt gäller det ungdomsarbetslösheten. Den är en av de högsta
              i Europa. Den är till och med högre än i krislandet Island.
            </seg>
            <seg n="fc6a68b5">
              Även kulturpolitiken kan spela en roll som passar in i en övergripande
              politik för jobben. Det kulturarv som vi gemensamt bestämt ska
              bevaras för evigt kan hellre vårdas och underhållas nu än under
              högkonjunkturer.
            </seg>
            <seg n="94cb9b95">
              Därför vill vi satsa på access för museer, bibliotek och arkiv
              och ROT-program för k-märkta byggnader. Det skapar flera tusen
              jobb; det vet vi. Det är beprövade instrument som har utvärderats
              och befunnits effektiva för sina syften. Det är kanske till och
              med effektivare än att putsa upp simbassänger och renovera kök,
              vilket är det som regeringen har valt att prioritera i det här
              sammanhanget.
            </seg>
            <seg n="77851c99">
              Vi vill ge konstnärsallianserna ökade resurser för att möta den
              starkt stegrade arbetslösheten bland skådespelare, musiker och
              dansare. Vi motsätter oss den neddragning på 50 miljoner kronor
              som kulturministern lagt över i stort sett alla statliga kulturinstitutioner.
            </seg>
            <seg n="6c788074">
              Men vi klarar också att satsa på tillgängligheten. Vi vill åter
              öppna våra museer för fler besökare genom fri entré. Vi höjer
              ambitionsnivån när det gäller digitalisering av biografer runt
              om i landet. Vi vill ge fler på våra äldreboenden tillgång till
              kvalitativa kulturupplevelser som ger glädje och stimulans i en
              ofta monoton vardag.
            </seg>
            <seg n="8139d95e">
              Vi vill stimulera kvalitet och bredd vid de kommunala kultur-
              och musikskolorna, som nu har stora problem, med ett särskilt
              bidrag på 25 miljoner kronor särskilt riktat som stimulans till
              de kommuner som tar ut låga avgifter för att inbjuda fler att
              engagera sig i musik- och kulturskolan.
            </seg>
            <seg n="4a9f4ec2">
              Men vi får inte tappa bort blicken mot framtiden. Den nya teknikens
              möjligheter för kulturlivet måste tas till vara. Det gäller kulturarvet,
              filmen, musiken och museerna.
            </seg>
            <seg n="d18149f8">
              Framtiden handlar också om världen och internationaliseringen.
              Vi vill öka kulturutbytet med omvärlden, steg för steg, under
              lång tid framöver. Vårt kulturliv mår väl av att visa upp sig
              för annan publik utomlands och av att andra länders kulturliv
              blir tillgängliga för oss.
            </seg>
            <seg n="6dfb143c">
              Vi vill satsa, steg för steg, 10 miljoner nästa år och 20 miljoner
              och 30 miljoner för de kommande åren för att signalera att detta
              är en permanent framtidsinriktning, en permanent ökad prioritering
              för den internationella dimensionen vad gäller svensk litteratur,
              film, teater, musik och så vidare.
            </seg>
            <seg n="c78b4d87">
              Det stimulerar vitaliteten och kvaliteten i vårt kulturliv, och
              det gör Sverige till ett bättre land att leva i till ett coolare
              land att leva i.
            </seg>
          </u>
          <note n="1cc774d7">
            I detta anförande instämde Gunilla Carlsson i Hisings Backa,
            Nikos Papadopoulos, Göran Persson i Simrishamn, Leif Pettersson,
            Anneli Särnblad och Lars Wegendal (alla s) och Amineh Kakabaveh
            (v).
          </note>
          <note type="speaker" n="3a87a2fa">
            Anf. 3 ESABELLE DINGIZIAN (mp):
          </note>
          <u who="esabelle_dingizian_3bf849" xml:id="i-84852e367514cf70-0" n="263f976e">
            <seg n="83a5edd0">
              Herr talman! I dag ska vi debattera två betänkanden som vi har
              väntat länge på. Efter 2010 års budget ska vi debattera mandatperiodens
              kulturproposition. Det finns mycket att säga om det, men jag kommer
              dess värre inte att ha möjlighet att kommentera allt. Jag hänvisar
              därför alla lyssnare till Miljöpartiets motioner och reservationer.
            </seg>
            <seg n="fc328715">
              Herr talman! Efter tre år och en kulturutredning är det svårt
              att säga att alliansen lyckats presentera en modern och framtidsinriktad
              kulturpolitik. Den som läst dessa två betänkanden förstår nämligen
              snabbt att alliansens prat om att värna kulturen möjligtvis kan
              övertyga dem själva.
            </seg>
            <seg n="50f3c04e">
              En regering som i sin budget skär bort 1 ½ procent från 19 anslag
              kan knappast anses värnande. Miljöpartiet säger nej till denna
              nedskärning, detta samtidigt som utskottets kulturentusiastiska
              allianspartier inte har något har att invända mot dessa förändringar.
            </seg>
            <seg n="13d90a87">
              Denna urholkning av kulturverksamheterna försöker alliansregeringen
              dölja genom att lägga pengarna på skolan. Man kallar det Skapande
              skola och försöker på detta sätt ge en touch av kultursatsningar.
            </seg>
            <seg n="74c88ba3">
              Herr talman! 1 ½ procent kan verka som en liten nedskärning,
              men så är det inte. Vi talar om 46 miljoner. Det blir förödande
              konsekvenser, men det finns det inget skrivet om i betänkandet.
              Det handlar bland annat om 800 000 kronor mindre till Kulturrådet.
              Anslaget Litteratur, läsande och språk tappar 700 000 kronor.
              Teater och dans får dra ned verksamheten med motsvarande 15,4
              miljoner kronor och så vidare.
            </seg>
            <seg n="c1ddfebe">
              Alliansens partier talar också, ironiskt nog, om arbetslinjen.
              Det är alltså inte så att regeringen satsar på kulturen när man
              plockar bort 7 ½ miljon kronor från Riksteatern och Dramaten tillsammans.
              Då handlar det både om lägre kvalitet och om fler som blir arbetslösa.
              Det handlar om att fler drivs ut till det som de kallar för utanförskap.
            </seg>
            <seg n="32b16a1b">
              Herr talman! När regeringen lägger fram en budget som innebär
              avveckling av kulturverksamheter lägger Miljöpartiet fram en budget
              för att kulturen ska utvecklas. Miljöpartiet har lagt fram en
              partimotion för lokal, regional och nationell kulturutveckling.
              Vi anser att kulturen inte bara är en del av välfärden, utan den
              är också en förutsättning för en hållbar samhällsutveckling.
            </seg>
            <seg n="d32dc530">
              Kulturens kraft är oumbärlig för individens personliga utveckling
              och en dynamisk kraft i samhällsutvecklingen vars tillväxteffekter
              dessutom har en minimal belastning på miljön. Att satsa på kultur,
              herr talman, är förutom allt gott det för med sig också klimatsmart.
              Det ger en vinna-vinna-effekt, och därför kan det aldrig vara
              fel att satsa på kultursektorn.
            </seg>
            <seg n="a0cd0fd5">
              I vår motion skriver vi hur vi vill stärka kulturens och konstens
              ställning så att fler kvinnor, män, barn och ungdomar får bättre
              tillgång till kultur och bättre förutsättningar att vara delaktiga
              i skapandet. De professionella kulturskaparnas förutsättningar
              förbättras också när vi stärker den kulturella infrastrukturen
              i landet.
            </seg>
            <seg n="6851f613">
              För en framtidsinriktad kultur krävs en kraftsamling. Det behövs
              både långsiktighet och nyskapande. Vi vill ge förutsättningar
              för att det ute i landet ska skapas kulturcentrum vilka ska fungera
              som plattformar för de olika aktörerna som kan verka tillsammans
              och stärka varandra. Dessa centrum anslår Miljöpartiet medel till.
            </seg>
            <seg n="1a4db69b">
              Herr talman! Kulturministern har deklarerat att barn- och ungdomskulturen
              är prioriterad. Regeringen satsar på Skapande skola och ger landets
              skolor möjlighet att söka pengar för olika projekt. Medlen är
              lika för alla barn och ungdomar i landet, trots att förutsättningarna
              är olika. I propositionen Tid för kultur står det: Barns och ungdomars
              förutsättningar att ta del av kultur skiljer sig dock åt beroende
              på ålder, bostadsort, föräldrarnas utbildning, i vilken skola
              de går och i viss mån på föräldrarnas ekonomi.
            </seg>
            <seg n="de52351a">
              Utredningen om barnkultur, Tänka framåt men göra nu , som kom
              2006 verkar alliansen också ha slängt i papperskorgen. Det tycker
              jag är synd, för det finns mycket tänkvärt i den utredningen.
              Där står det bland annat: Vår kartläggning med titeln Det ser
              lite olika ut visar att barnkulturen är mycket svagare och når
              betydligt färre än vi trodde. Slump och uppväxtvillkor avgör i
              vilken utsträckning ett barn får uppleva och själv skapa kultur.
            </seg>
            <seg n="c677757e">
              Alliansens stora stolthet Skapande skola är naturligtvis bättre
              än ingenting alls, men jag tror inte att en statisk fördelning
              där inga som helst hänsyn tas till de olika förutsättningarna
              är det optimala sättet att stärka barn- och ungdomskulturen.
            </seg>
            <seg n="b6912b58">
              I Kulturrådets rapport skriver man, och jag läser innantill:
              I många intervjuer framhålls tidsaspekten som en viktig faktor
              för lyckade Skapande skola-projekt. Saknas nödvändig tid, vilket
              framförallt många lärare vittnar om, riskerar kulturinsatserna
              att bli enstaka nedslag i skolan.
            </seg>
            <seg n="de6705e4">
              Herr talman! Vi stöder inte regeringens förslag till Skapande
              skola.
            </seg>
            <seg n="6db459c7">
              Miljöpartiets grundhållning är att kulturen måste växa och formas
              underifrån eftersom förutsättningarna är så olika. Vi menar att
              den situation vi har innebär att vi måste ha ett långsiktigt och
              framåtriktat lokalt utvecklingsarbete. Då är det inte säkert att
              skolan är den enda möjliga vägen för att nå barns och ungdomars
              kulturintresse. Vi tror på ett lokalt krafttag efter varje kommuns
              skilda förutsättningar. Det handlar om ett samarbete mellan lokala
              aktörer som professionella kulturutövare, kulturskolan, kulturinstitutioner
              och amatörföreningar med skolan som en av aktörerna.
            </seg>
            <seg n="8c14b5ed">
              Vi vill flytta ned pengarna för detta arbete direkt till kommunerna.
              På så sätt får varje kommun möjlighet att ta ett helhetsgrepp,
              koordinera sina egna kulturverksamheter och få en bättre synergieffekt.
              På så sätt kommer pengarna bäst barnen till godo i varje enskilt
              fall.
            </seg>
            <seg n="ce59e8ad">
              Herr talman! Till sist vill jag säga några ord om de läsfrämjande
              insatserna. Läsandet och förståelsen för det skrivna ordet är
              grundläggande för att man ska kunna ta till sig ny kunskap. Det
              gäller särskilt barn och ungdomar under utbildningstiden. Det
              handlar inte bara om den tekniska kunskapen i att kunna läsa utan
              om läsförståelsen, det vill säga att uppfatta det som har skrivits
              och det som de facto inte har skrivits till fullo. Där kommer
              läsvanan in.
            </seg>
            <seg n="1ca8303a">
              Visst gör regeringen en mindre satsning, men det är inte tillräckligt,
              anser vi. Hos Kulturrådet finns fler avslagna ansökningar än bifallna.
              Det finns alltså många viktiga läsfrämjande insatser som inte
              har fått plats i den borgerliga kulturbudgeten. Det finns ett
              behov som regeringen säger nej till. Miljöpartiet föreslår därför
              att länsbiblioteken får i uppdrag att hitta nya former för läsfrämjande
              insatser för barn och ungdomar.
            </seg>
            <seg n="3158dfa6">
              Herr talman! Jag står bakom samtliga av Miljöpartiets reservationer,
              men för tids vinnande yrkar jag bifall bara till nr 4, 12 och
              14.
            </seg>
          </u>
          <note type="speaker" n="823e3f65">
            Anf. 4 CECILIA MAGNUSSON (m):
          </note>
          <u who="cecilia_magnusson_471693" xml:id="i-4fc70ce0931096ac-0" n="733dcd2a">
            <seg n="900f5018">
              Herr talman! Nu har vi hört oppositionens samlade förslag. De
              var spretigare än den spretigaste julgran jag någonsin har sett
              eller hört talas om. Det är helt omöjligt att efter de här anförandena
              få klart för sig vad oppositionens alternativ är.
            </seg>
            <seg n="a8814622">
              Men jag är glad att vi i dag har en kulturdebatt. Vi debatterar
              alldeles för sällan kultur i Sveriges riksdag. Vi i alliansen
              har ambitionen att kulturen ska ta mer plats. Det gäller även
              i Sveriges riksdag. Jag tackar därför herr talman för att han
              sade att vi får hålla på som längst till klockan elva i kväll.
              Vi ska försöka hålla oss inom tidsramarna.
            </seg>
            <seg n="c84980b7">
              Kulturen är mycket större än kulturpolitiken. Kulturutskottets
              betänkande nr 1 är större än kulturutskottets betänkande nr 5
              Tid för kultur, även om det senare innehåller mycket spännande
              saker. Det är nästa betänkande vi ska behandla, men nu är det
              budgetbetänkandet vi ska diskutera.
            </seg>
            <seg n="68a0b0c2">
              Kulturen är större än kulturpolitiken. Det verkar vara ett problem
              för Leif Pagrotsky. I sitt anförande sade han att om inte stat
              och kommun satsar så satsar ingen annan. Det måste vara en komplett
              nyhet för Leif Pagrotsky att kulturen till huvuddelen finansieras
              av människor själva hushållen. Det är inte kommunalpolitiker eller
              riksdagspolitiker som kastar in det mesta i degen av jästen, utan
              det är enskilda människor. Tänk på det, Leif Pagrotsky! Det är
              viktigt när man diskuterar kulturpolitik.
            </seg>
            <seg n="f6b3fbf2">
              När vi nu diskuterar budgeten ska vi också sjösätta en av de
              största reformerna på kulturområdet på 30 år. Vi kommer att ändra
              inriktningen på kulturpolitiken så att den passar 2000-talet.
              Men det är så klart inte säkert att den passar Leif Pagrotsky
              eller Siv Holma som leder den vänsterledda oppositionen.
            </seg>
            <seg n="ea86815b">
              Vi befinner oss mitt uppe i en internationell finanskris den
              värsta sedan 30-talet. Landets bnp, bruttonationalprodukt, faller
              i år, förra året och troligtvis nästa år; det vet vi inget om
              för det finns bara gissningar. Den faller med ungefär 5 procent.
              Vad gör man i ett sådant läge med statsfinanserna? Vi har erfarenheter
              från tidigare socialdemokratiskt ledda regeringar.
            </seg>
            <seg n="e0e10d1d">
              Publik och kära åhörare! Ni kan fråga Leif Pagrotsky. Han var
              minister i en regering som drog ned anslagen med 11 procent rakt
              över i den förra finanskrisen. Så behandlade man kulturpolitiken
              och alla andra områden förra gången.
            </seg>
            <seg n="5ac19053">
              Hur ser det då ut i dag? Vi jobbade hårt för att kulturen skulle
              ta mer plats. Vår kulturminister Lena Adelsohn Liljeroth och hennes
              eminenta arbetskamrater lyckades vid förhandlingarna inte bara
              behålla den nivå vi har utan också få till en liten ökning. Här
              raljerar oppositionen över att ökningen är så liten att den knappt
              syns. Visst är den liten, men i det finansläge vi befinner oss
              i är det en bedrift att ha lyckats med detta.
            </seg>
            <seg n="9093caa1">
              Stadigt, stegvis och målinriktat så har vi fyra partier i alliansen
              lyckats öka kulturbudgeten varje år under mandatperioden. Med
              stort mod och med mycket kritik från den vänsterledda oppositionen
              har vi vågat ompröva en stor del av politiken. Vi har gjort nya
              prioriteringar inom anslagen för att få till större förändringar
              än vad budgeten vittnar om. Vi har gjort mer för svensk kulturpolitik
              på tre år än vad Socialdemokraterna, Vänsterpartiet och Miljöpartiet
              har lyckats med på tolv år.
            </seg>
            <seg n="6695100a">
              Vi gick in, precis som Leif Pagrotsky sade, i den här mandatperioden
              utan en gemensam plattform. Om vi hade haft det hade vi kunnat
              göra så mycket mer. Trots det har vi fyra tillsammans lyckats
              ta fram gedigna underlag, remittera förslag och till sist lägga
              fram fler propositioner än vad socialdemokratiska regeringar ensamma
              har lyckats med tidigare.
            </seg>
            <seg n="6902351e">
              Alliansens ansvar är att ta Sverige ur krisen för att sedan kunna
              fortsätta satsningarna på den gemensamma välfärden. Arbetslinjen
              ligger fast. Vår ambition är att förhindra att fler arbeten försvinner.
              Vi ska satsa på omställning och bygga broar över till arbetsmarknaden
              så att vi kan skapa fler arbeten och jobb för fler människor.
            </seg>
            <seg n="b2a6f4e5">
              Våra kulturpolitiska prioriteringar är kända. Vad den vänsterledda
              oppositionen vill är det ingen som vet. Jag tror inte ens att
              de själva vet det.
            </seg>
            <seg n="7272d19a">
              Jag ska upprepa våra prioriteringar. Den första är barns tillgång
              till kultur. Vi har startat genomförandet av Skapande skola. Hittills
              har det gällt barn mellan sju och nio år. Det är en formidabel
              succé om man läser Kulturrådets rapport. Det är tur för Esabelle
              Dingizian att det finns något negativt, som hon nyss läste upp.
            </seg>
            <seg n="100082fe">
              Men vad är alternativet för oppositionen? Miljöpartiet vill absolut
              inte ha Skapande skola. Hur ser ert alternativ till barns tillgång
              till kultur ut? Hur ser det ut, Vänstern och Socialdemokraterna?
              När får vi reda på detta?
            </seg>
            <seg n="df9eef7d">
              Förutom Skapande skola har vi gett ett antal uppdrag till våra
              myndigheter och gett Kulturrådet ett särskilt ansvar att följa
              upp att barnperspektivet genomsyrar myndigheternas verksamhet.
            </seg>
            <seg n="1681bc72">
              Vår andra prioritering är vårt gemensamma kulturarv. Vi har satsat
              målmedvetet för att förbättra våra museer som staten äger och
              för att överbrygga kunskap och kompetens mellan statliga och kommunala
              museer och länsmuseer. Vi har varit tvungna att ta itu med den
              springnota som Socialdemokraterna lämnade efter sig som ett arv
              till oss andra.
            </seg>
            <seg n="c1e839ac">
              Vad vi nu måste göra är att sakta men säkert bygga upp museerna.
              Vi har dessutom sjösatt det kommer upp i debatten om nästa betänkande
              en digitaliseringsstrategi för att få en gemensam strategi som
              gäller för statliga och kommunala myndigheter samfällt så att
              vårt kulturarv kan bli tillgängligt för alla, inte bara för dem
              som bor nära de 19 statliga museerna.
            </seg>
            <seg n="6c75ff4d">
              Vi gör inte som man är överens om inom vänsteroppositionen att
              göra, att tvinga museerna att åter ta bort entréavgiften för vuxna
              människor till förfång för utställningskvalitet med mera.
            </seg>
            <seg n="6f571cee">
              Kulturarbetarnas villkor är den tredje prioriteringen. De tre
              vänsterpartierna är inte överens här. Man satsar olika, dock 100
              miljoner kronor. Det är mycket pengar, men alliansregeringen satsar
              3 200 miljoner kronor i Lyftet där kulturarbetarna och de som
              jobbar inom kulturarvet är givna mottagare som kan få anställning
              med de här pengarna.
            </seg>
            <seg n="f2ccdc20">
              Som jag sagt, herr talman, har oppositionen ingen gemensam politik.
              De är helt överens med regeringen på de flesta av punkterna i
              det här betänkandet. På endast 15 punkter har man en avvikande
              mening och, herr talman, kan man tänka sig tre gemensamma reservationer!
              Jag skulle kunna gå igenom dessa tre, men då min talartid inte
              tillåter det avslutar jag anförandet med att yrka bifall till
              förslaget i betänkande KrU1 och avslag på samtliga motioner.
            </seg>
          </u>
          <note type="speaker" n="7444c32f">
            Anf. 5 SIV HOLMA (v) replik:
          </note>
          <u who="siv_holma_28bf5d" xml:id="i-60a2e559b7762806-0" n="1cdf54f6">
            <seg n="7cd47863">
              Herr talman! Jag får börja med att säga att allianspartierna
              sänker skatterna med närmare 100 miljarder. Det motsvarar drygt
              tio årskulturbudgetar apropå hur man värderar och prioriterar.
              Under förra mandatperioden ökade vi tillsammans kulturbudgeten
              med 19 procent, motsvarande för allianspartierna är 3 procent.
            </seg>
            <seg n="0c80a9d8">
              Min fråga är något mer konkret än så. Det är en fråga som är
              väldigt stor i förvaltningsområdet i Norrbotten och gäller sverigefinnar
              och finska språket. Man ska kunna se finsk public service även
              där, som man kan i Helsingfors, Uppsala och Västerås. Det här
              tycker vi är en oerhört stor orättvisa. Vänsterpartiet avsätter
              2 miljoner för att klara av att ge förvaltningsområdet i Norrbotten
              den här möjligheten.
            </seg>
            <seg n="055534eb">
              Min fråga till Cecilia Magnusson är: Vill Cecilia Magnusson arbeta
              eller avser hon att arbeta för att förvaltningsområdet i Norrbotten
              behandlas på samma sätt som andra förvaltningsområden? Man kan
              säga att det nu är en utökning, men man har inte fattat beslut
              om det. Tycker inte Cecilia Magnusson att sverigefinnar och finnar
              borde få samma möjligheter att se på finsk public service som
              man har i Helsingfors, Västerås och Uppsala?
            </seg>
          </u>
          <note type="speaker" n="e7f0f89c">
            Anf. 6 CECILIA MAGNUSSON (m) replik:
          </note>
          <u who="cecilia_magnusson_471693" xml:id="i-4fc70ce0931096ac-1" n="733dcd2a">
            <seg n="c60d169a">
              Herr talman! Siv Holma tog upp skattesänkningarna på 100 miljarder.
              Även om Siv Holmas vänsteropposition gör mycket stora satsningar
              i sina förslag fastän de inte överensstämmer med varandra är det
              inte ens 100 miljarder som Siv Holmas parti satsar i sitt budgetförslag.
              Då får jag väl informera Siv Holma, om hon inte har låtit sig
              bli informerad, om jobbskatteavdraget. Det gör att vanliga människor
              med inkomster på låg och mellannivå får mer pengar i plånboken.
              Vi sänker skatterna för vanligt folk. Det tycker Vänstern är så
              hemskt. Det är en fantastisk reform vi har genomfört. Människor
              slipper betala onödigt mycket i skatt och får använda sina inkomster
              till att lägga på det som de själva vill. Kan Siv Holma tänka
              sig att det här kommer att innebära ett uppsving också för kulturen?
              Svenskarna är det folk i Europa, kanske i hela världen, som lägger
              mest pengar på kultur. När människor får mer pengar i plånboken
              går mer pengar också till att köpa kultur i olika former.
            </seg>
            <seg n="b257e2d7">
              När det gäller människors möjligheter att se på tv har vi en
              stor utbyggnad som gör att de flesta människor i Sverige kan se
              kanaler på andra språk. Det är mitt svar på frågan. Några satsningar
              på detta har inte planerats i denna budget.
            </seg>
          </u>
          <note type="speaker" n="979528e1">
            Anf. 7 SIV HOLMA (v) replik:
          </note>
          <u who="siv_holma_28bf5d" xml:id="i-60a2e559b7762806-1" n="1cdf54f6">
            <seg n="2966981c">
              Herr talman! Jag vill rekommendera Cecilia Magnusson att läsa
              på s. 129 i betänkandet under Medier. Då förstår Cecilia Magnusson
              vad det handlar om. Uppsala, Västerås och Helsingfors har en möjlighet
              att avgiftsfritt ta del av finsk tv, som är viktigt för finsktalande.
            </seg>
            <seg n="c4dc50d6">
              Cecilia Magnusson talar om skattesänkningar och hur bra det är
              för människor att få mer pengar i plånboken. Cecilia Magnusson
              ger bevis på att Moderaterna är fördelningspolitiskt blinda. Jobbskatteavdraget
              går nämligen mestadels till den rikaste halvan av svenska folket.
              60 procent av jobbskatteavdraget går till de rikaste. Den fattigaste
              tiondelen får någonstans runt 6 procent. Då inställer sig frågan:
              Gör man kulturen tillgänglig för alla när man göder dem som har
              mycket pengar, och dem som har lite pengar jagar man, exempelvis
              sjuka och arbetslösa?
            </seg>
            <seg n="af990362">
              Det handlar om politiska värderingar och prioriteringar. Att
              ha en bra offentlig kulturpolitik med ordentliga resurser ger
              förutsättningar även för människor med små inkomster att ta del
              av kulturen och att vara med om att skapa kultur. I Moderaternas
              Sverige ska man ge bara till dem som har. De andra får stå utanför.
            </seg>
          </u>
          <note type="speaker" n="05bbe900">
            Anf. 8 CECILIA MAGNUSSON (m) replik:
          </note>
          <u who="cecilia_magnusson_471693" xml:id="i-4fc70ce0931096ac-2" n="733dcd2a">
            <seg n="6439ee41">
              Herr talman! Det hade varit intressant att höra lite grann om
              vad Siv Holma och hennes vänsteropposition hade tänkt åstadkomma,
              men det fick vi inte nu utan en gammal beskrivning av vad moderat
              politik är. Jag skulle vilja rekommendera Siv Holma att läsa på
              både denna budgetproposition och de andra.
            </seg>
            <seg n="9db66ddf">
              Det är klart att har man en större inkomst får man ett större
              avdrag. Men enligt de utvärderingar av jobbskatteavdragen 1, 2
              och 3 som gjorts får låg- och medelinkomsttagarna de största inkomstökningarna.
            </seg>
            <seg n="4a912f91">
              Jobbskatteavdraget är för dem som jobbar. De som går på arbetslöshetsersättning
              och sjuklön omfattas inte, och inte heller pensionärer, av detta.
              Men för de människorna gör ju alliansregeringen massor med andra
              satsningar som är jätteviktiga.
            </seg>
            <seg n="51e21bb9">
              Till skillnad från Siv Holma har jag inte bara Moderaterna med
              mig, utan jag har Kristdemokraterna, Centern och Folkpartiet bakom
              mig i våra förslag. Vem har Siv Holma bakom sig i sin politik?
            </seg>
          </u>
          <note type="speaker" n="646078c4">
            Anf. 9 ESABELLE DINGIZIAN (mp) replik:
          </note>
          <u who="esabelle_dingizian_3bf849" xml:id="i-84852e367514cf70-1" n="263f976e">
            <seg n="31888d35">
              Herr talman! Du undrade, Cecilia Magnusson, hur vi tänkte satsa
              på barn och ungdomar. Jag beskrev i mitt anförande att vi ville
              skicka pengarna till kommunerna, så att kommunerna själva tillsammans
              med olika aktörer kan titta på vad som är bäst för barn och ungdomar.
            </seg>
            <seg n="4a22b42a">
              Det var inte alls det jag skulle ta upp här, utan jag tänkte
              ta upp museerna och museibesöken. I kulturpropositionen konstaterar
              regeringen själv att museibesöken bland 1619-åringar har minskat
              trots att man har tagit bort entréavgiften för ungdomarna. Samtidigt
              ligger besöken från skolan och liknande kvar. Jag undrar då vilka
              slutsatser regeringen eller Cecilia Magnusson drar av att besöken
              har minskat trots att det är gratis för 1619-åringar. Den var
              den frågan.
            </seg>
            <seg n="10fe2652">
              Sedan undrar jag om de läsfrämjande insatserna. Läsfrämjande
              är också något som regeringen prioriterar, står det i betänkandet.
              När jag tittar på Kulturrådets hemsida ser jag att det inte är
              tillgodosett. Här kan man se att de blå är ansökningarna, och
              de gröna är de som har fått ansökningar beviljade för läsfrämjande
              insatser. Jag undrar vad Cecilia Magnusson tycker om det.
            </seg>
          </u>
          <note type="speaker" n="c5ebd977">
            Anf. 10 CECILIA MAGNUSSON (m) replik:
          </note>
          <u who="cecilia_magnusson_471693" xml:id="i-4fc70ce0931096ac-3" n="733dcd2a">
            <seg n="9f01e450">
              Herr talman! Det var intressant att få höra en liten utbyggnad
              av det resonemang som Esabelle Dingizian hade i sitt anförande
              angående Skapande skola. Jag är osäker på om man vet hur man söker
              Skapande skola. Det är just det att man på skolan bestämmer vad
              man skulle vilja göra, och om det är en kommunal skola gör man
              en kommungemensam ansökan till Kulturrådet. Det är precis det
              som Esabelle Dingizian anför att man vill göra. Men man vill ha
              bara 60 miljoner kronor.
            </seg>
            <seg n="eb2bc796">
              Alliansregeringen anslår 112 miljoner kronor för vår utökade
              Skapande skola. Miljöpartiet vill bara satsa 60 miljoner, men
              vi vet inte på vad det är väl på ungefär samma sak. Vem är det
              som ska fördela de medlen? Vad säger socialdemokrater och vänsterpartister,
              som ju uppskattar och accepterar Skapande skola? Vilken linje
              är det som kommer att gälla? Det är det väljarna vill ha svar
              på. När får vi de svaren?
            </seg>
            <seg n="7d3c7852">
              När det gäller museerna har vi väldigt mycket att göra. Vi måste
              se till att ekonomin fungerar, att vi betalar av den springnota
              som Socialdemokraterna, Vänsterpartiet och Miljöpartiet lämnade
              efter sig efter tolv år vid makten. Vi har anslagit 97 miljoner
              kronor till museerna för att de kontinuerligt ska kunna bygga
              upp verksamheten och göra den attraktiv för att nya grupper ska
              komma till museerna.
            </seg>
            <seg n="4bc8e620">
              Jag tycker att Esabelle Dingizian i stället ska tala om för mig
              och för väljarna: Vad är era prioriteringar inför valet 2010?
            </seg>
          </u>
          <note type="speaker" n="03d18aed">
            Anf. 11 ESABELLE DINGIZIAN (mp) replik:
          </note>
          <u who="esabelle_dingizian_3bf849" xml:id="i-84852e367514cf70-2" n="263f976e">
            <seg n="fd682d51">
              Herr talman! Du är duktig på att inte svara på frågor, Cecilia
              Magnusson. Jag försäkrar dig att vi kommer att tala om för väljarna
              vilka våra prioriteringar blir före valet.
            </seg>
            <seg n="be16f9cc">
              Jag hör inte att Cecilia Magnusson drar några slutsatser om varför
              ungdomars besök på museerna har minskat. Tror du inte att det
              har att göra med att det kostar pengar för de vuxna att gå in?
              När de rödgröna förespråkar fri entré gäller det för alla. Det
              visade sig att det kom fler till museerna när det var fri entré
              för alla och inte bara för ungdomarna.
            </seg>
            <seg n="f2dd3121">
              När det gäller läsfrämjande insatser fick jag inget svar från
              Cecilia Magnusson. Trots att läsfrämjande är prioriterat för allianspartierna
              är ansökningarna inte tillgodosedda, som jag visade här. Det finns
              väldigt många där ute som förstår att läsfrämjande är viktigt.
              Jag tycker ändå att det inte handlar om så många miljoner kronor
              att alliansregeringen skulle kunna leva upp till sina prioriteringar,
              vilket de nu inte gör.
            </seg>
          </u>
          <note type="speaker" n="e1ac09b4">
            Anf. 12 CECILIA MAGNUSSON (m) replik:
          </note>
          <u who="cecilia_magnusson_471693" xml:id="i-4fc70ce0931096ac-4" n="733dcd2a">
            <seg n="0c1334ac">
              Herr talman! Jo, Esabelle Dingizian, läsfrämjande är en mycket
              högt prioriterad insats för alliansregeringen. Vi har varje år
              satsat mer pengar för läsfrämjande. Esabelle Dingizian visade
              upp en lista, men jag tror inte att hon menar att alla som skickar
              in en ansökan ska få pengar. Det är ju skattepengar, och man har
              väl gått igenom varje ansökan och godkänt eller inte godkänt den.
              Det är klart att behoven är stora, men vi måste ha kvalitetskrav
              också.
            </seg>
            <seg n="dc737e40">
              Det är likadant på museerna, att vi måste ha kvalitetskrav. Att
              tvinga museerna att inte ha några avgifter innebar ju att kostnaderna
              ökade för museerna. I stället för att lägga pengar på utställningar
              fick man lägga dem på ökad städning och underhåll på grund av
              slitage på lokalerna som ni inte hade skickat med pengar till.
              Vad vi nu har gjort är att restaurera det här så att man har pengar
              för att kunna ha en vettig verksamhet och kunna utveckla verksamheten.
            </seg>
            <seg n="29156f9a">
              Dessutom har vi från alliansregeringens håll sett till att inte
              bara de som bor i Stockolms närområde, och lite i Göteborg eftersom
              vi har ett statligt museum där, utan hela landet ska få tillgång
              till det här. Det ska inte vara bara de vuxna i Helsingfors, som
              dessutom har de högsta inkomsterna i hela landet. Alliansregeringen
              satsar på hela Sverige, medan ingen vet vad oppositionen vill.
              Jag hade hoppats att vi kunde få lite klarhet i det i debatten
              här i dag, men tyvärr har vi inte lyckats få det, herr talman.
            </seg>
          </u>
          <note type="speaker" n="2b018ff0">
            Anf. 13 ANDERS ÅKESSON (c):
          </note>
          <note n="b0d6e2c7">
            Herr talman! Jag vill börja med att yrka bifall till utskottets
            förslag i betänkandet KrU1 och avslag på samtliga motioner.
          </note>
          <u who="anders_akesson_461949" xml:id="i-ab23217e1c6fa5b5-0" n="92c20d81" prev="i-568462af914b3f35-0">
            <seg n="e3b16a9c">
              Därutöver vill jag fästa kammarens uppmärksamhet på några områden
              i det här betänkandet där jag både som centerpartist och som företrädare
              för de fyra allianspartierna känner en särskild stolthet.
            </seg>
            <seg n="96faf2ff">
              Ett av de områdena är den rätt rejäla uppräkning som nu sker
              till public service-bolagen Sveriges Television, Sveriges Radio
              och Utbildningsradion, upp till 6,7 miljarder kronor år 2010.
              Det är en uppräkning med drygt 3 procent. Kopplat till det beslut
              som riksdagen fattade den 25 november om nya sändningstillstånd
              och långsiktiga stabila villkor för de tre public service-bolagen
              innebär det stabilitet, förutsägbarhet och långsiktighet, det
              vill säga goda förutsättningar för av politik och av ekonomiska
              intressen oberoende massmedier.
            </seg>
            <seg n="2a6e275a">
              Någonting som har kommit att diskuteras mycket i debatten så
              här långt är satsningen på Skapande skola. Det är en långsiktig
              satsning för mer kultur i den svenska grundskolan. Den innebär
              att skolans kunskapsmål och kulturpolitikens mål om barns och
              ungdomars rätt till kulturell delaktighet och eget skapande sammanfaller.
            </seg>
            <seg n="87dab052">
              Nu bygger vi ut satsningen till att omfatta årskurserna 46 i
              grundskolan utöver 79 som det har varit så här långt. Totalt satsar
              vi från och med nästa år 110 miljoner kronor om året på detta
              som redan sedan 2008 kommit att omfatta mer än 75 procent av landets
              skolor.
            </seg>
            <seg n="b7175938">
              Jag är glad att också stora delar av den politiska oppositionen,
              så när som Miljöpartiet, ställer sig bakom denna viktiga kultursatsning
              som når alla barn och ungdomar i hela landet. Det är vad satsningen
              Skapande skola innebär.
            </seg>
            <seg n="55afb0cc">
              Vi har hört företrädare för Miljöpartiet redovisa sina skäl för
              att inte stå bakom satsningen Skapande skola. Jag förstår fortfarande
              inte orsaken till att man inte gör det. Men det är bra att man
              är tydlig på den punkten.
            </seg>
            <seg n="de69fb56">
              Denna budget innebär ytterligare ett steg i riktning mot att
              Skapande skola ska komma att omfatta hela den svenska grundskolan.
            </seg>
            <seg n="e8c90de6">
              En annan sak som redan är omnämnd i debatten är den stora och
              långsiktiga satsning som kyrkoantikvarisk ersättning innebär.
              Riksdagen har tidigare i höst resonerat i frågan om kyrkoantikvarisk
              ersättning. Det handlade då om fortsättningen av statens stöd
              till Svenska kyrkan för att klara det framtida underhållet av
              det kulturarv kyrkobyggnader innebär.
            </seg>
            <seg n="067d142b">
              Herr talman! Det är tillfredsställande att i detta budgetbetänkande
              med koppling till budgeten för 2010 kunna lägga fast att statens
              anslag 20102014 är 460 miljoner kronor om året. Det innebär ett
              sammantaget åtagande på 2,3 miljarder kronor.
            </seg>
            <seg n="c0aa4950">
              Vi har tidigare konstaterat värdet av denna satsning som pågått
              sedan år 2000 och som inneburit en bra dokumentation. Man har
              garderat sig med säkerhets- och skadeförebyggande arbete i denna
              del av kulturarvet. Nu går vi vidare i denna stora satsning på
              den delen av vårt gemensamma kulturarv.
            </seg>
            <seg n="acc3e651">
              En annan sak som berörs i betänkandet är stödet till idrotten.
              Det är bra att vi i och med detta betänkande och riksdagsbeslut
              slår fast att den framtida finansieringen av svensk idrott i huvudsak
              kommer att ske över statsbudgeten. Det ger den förutsägbarhet
              som Riksidrottsförbundet efterfrågat, eftersom bidraget från staten
              till idrotten inte längre kommer att vara beroende av det årliga
              överskottet från Svenska Spel.
            </seg>
            <seg n="b1532636">
              Sammantaget innebär beslutet att staten för 2010 tillför svensk
              idrott drygt 1,2 miljarder. Det vet vi är en satsning som omvandlas
              till ett enormt stort arbete i landets alla idrottsföreningar.
              Det gäller inte minst tack vara de hundratusentals ledarnas hängivna
              arbete.
            </seg>
            <seg n="2bc6906c">
              Avslutningsvis är jag extra glad att vi i och med denna proposition
              och detta betänkande äntligen har fått till en av samhället finansierad
              forskning om det civila samhället. Kopplar man budgetpropositionen
              till den nyligen avlämnade propositionen En politik för det civila
              samhället ser man att det innebär en forskningssatsning på drygt
              20 miljoner kronor om året de kommande tio åren.
            </seg>
            <seg n="fd6964b1">
              Det kommer att underlätta att lyfta fram det civila samhällets
              väldigt stora betydelse och över tiden också möjliggöra helhetsgrepp
              och att lyfta de frågor som rör det civila samhällets bidrag till
              kultur och dess relation till resten av samhället.
            </seg>
            <seg n="b467be22">
              Herr talman! Detta kommer att innebära att vi med forskning bekräftar
              det som miljontals idealister i svensk folkrörelse redan vet,
              nämligen att det civila samhället tillför det svenska samhället
              i övrigt väldigt stora tillgångar.
            </seg>
          </u>
          <note type="speaker" n="a968dbff">
            Anf. 14 LEIF PAGROTSKY (s) replik:
          </note>
          <u who="leif_pagrotsky_0992af" xml:id="i-be25a5d1f5df4165-1" n="2cffcd15">
            <seg n="48ea7b49">
              Herr talman! Jag noterar att Anders Åkesson var mycket stolt
              över den politik som redovisas här. Han började med att redovisa
              stolthet över saker som inte ingår i dagens dagordning, nämligen
              Sveriges Radio och Sveriges Television. Det var mycket intressant.
              Jag tolkar det som ett torftighetsbevis. Sex minuters talartid
              gick inte att fylla med stolthet över det som är dagens ämne,
              nämligen statsbudgeten.
            </seg>
            <seg n="ba9a85ef">
              Jag vill ställa en fråga till Anders Åkesson om den stolthet
              över den skapande skolan man känner för att ha fått loss 50 miljoner
              för att en hundralapp extra numera ska kunna användas för kultur
              på mellanstadiet utöver de 60 00070 000 kronor som redan läggs
              på skolan.
            </seg>
            <seg n="6f28c2f3">
              Hur känns det att vara så stolt över 50 miljoner när du har suttit
              här i kammaren och applåderat när man försämrade för de långtidssjuka
              med miljarder? Statsbudgeten tillfördes miljarder som används
              till skattesänkningar för dem som har stabila jobb och goda inkomster.
            </seg>
            <seg n="dd630265">
              Det nämner du inte. Men 50 miljoner, en hundralapp per elev,
              står du här och slår dig för bröstet för. Det är ett uttryck för
              en prioritering som inte är så mycket att vara stolt över.
            </seg>
            <seg n="262fb2f8">
              Dessutom förvånas jag lite när du säger att du är så stolt över
              satsningen på den kyrkoantikvariska ersättningen. Faktum är att
              detta är ett tioårigt avtal som slöts mellan staten och kyrkan
              när vi samarbetade mellan våra två partier.
            </seg>
            <seg n="b1b0eed7">
              Enligt den överenskommelsen skulle ersättningen till kyrkan vara
              större i år än vad ni nu föreslår i er budget. Du är stolt trots
              att beloppet är lite lägre. Ni fullföljer en gammal politik.
            </seg>
            <seg n="6fc8c099">
              Du måste gräva så djupt för att hitta något att vara stolt över
              i denna torftiga kulturbudget att du slår dig till ro med tio
              år gamla överenskommelser mellan s och c å ena sidan och ärkebiskopen
              å andra sidan trots att denna överenskommelse inte har fullföljts.
            </seg>
          </u>
          <note type="speaker" n="89a27314">
            Anf. 15 ANDERS ÅKESSON (c) replik:
          </note>
          <u who="anders_akesson_461949" xml:id="i-62aa968493180776-0" n="92c20d81">
            <seg n="893e1472">
              Herr talman! Jag är väldigt glad och till och med stolt över
              den satsning, Skapande skola, som vi har infört under den här
              mandatperioden. Vi har infört ett nytt element i svensk kulturpolitik
              och svensk skola där vi sammanför kulturens och skolans ambition
              att berika skolan och ge alla barn och ungdomar rätt till en kulturell
              delaktighet och ett eget skapande.
            </seg>
            <seg n="50399626">
              Dessa båda mål sammanförs. Vi gör kulturpolitiken större genom
              att också omfatta utbildningspolitiken. Ja, herr talman och Leif
              Pagrotsky, jag är stolt över det. Vi inte bara pratar om det.
              Vi tillför resurser. Jag är stolt över det, Leif Pagrotsky.
            </seg>
            <seg n="aa3f4fea">
              Avslutningsvis går jag till frågan om kyrkoantikvarisk ersättning.
              Jag tycker att det finns skäl att återföra historiska samband.
              Jag har inget att invända mot den överenskommelse som slöts i
              samband med millennieskiftet. Det var bland annat Socialdemokraterna
              och Centerpartiet som stod bakom den överenskommelsen.
            </seg>
            <seg n="8e033381">
              Nu fullföljer vi den och gör den dessutom till ett långsiktigt
              åtagande gentemot Svenska kyrkan så att man vet vad som gäller
              ytterligare fem år. Jag tycket att det är väldigt bra. Vi har
              gemensamt skäl att vara stolta över det, herr Pagrotsky.
            </seg>
          </u>
          <note type="speaker" n="f7acabed">
            Anf. 16 LEIF PAGROTSKY (s) replik:
          </note>
          <u who="leif_pagrotsky_0992af" xml:id="i-be25a5d1f5df4165-2" n="2cffcd15">
            <seg n="aee66fa2">
              Herr talman! Jag är också glad för detta. Min förvåning är att
              ni när ni står och ska presentera den borgerliga regeringens kulturpolitik
              måste gräva tio år tillbaka i tiden för att hitta saker att vara
              stolta över som den här regeringen möjligen kan ta åt sig äran
              av att inte ha avskaffat utan bara minskat en smula. Det är ett
              tecken på att man måste gräva väldigt djupt.
            </seg>
            <seg n="d3aa6599">
              Det sägs att man gör kulturpolitiken större genom att man tar
              bort pengar på andra områden i kulturpolitiken och lägger som
              ett litet plåster i skolan för att något släta över det som Jan
              Björklund gör för att tränga ut kulturen i skolan. Han tar bort
              det som kärnämne, ge det minskat utrymme och prioriterar ned det
              statusmässigt och på andra sätt för att i stället prioritera årtalsinlärning
              och kunskapskontrollsrelaterade delar av skolan och inte kulturen.
            </seg>
            <seg n="7b46afc8">
              Accessprojekten, Anders Åkesson, gav fantastiska möjligheter
              att vårda och tillgängliggöra kulturarvet över hela landet för
              det ideella föreningslivet, släktforskare, arkiven, landsarkiven
              och hembygdföreningar. Det har ni avskaffat. Är du stolt också
              över det?
            </seg>
            <seg n="fc151620">
              Ni har nu pengar. Ni har tagit miljarder av de långtidssjuka
              och med en sådan entusiasm att du sitter och applåderar. Om det
              ändå vore så att entusiasmen berodde på att ni tog pengar av de
              långtidssjuka för att använda till kultur eller något som ni tyckte
              var intressant och angeläget. Men så är det inte.
            </seg>
            <seg n="23e041ea">
              Du applåderade att du skulle ge pengarna i skattesänkningar till
              välbeställda med stabila jobb och ordning och reda i sin ekonomi.
              Det var ju dit pengarna från de långtidssjuka gick. Om du ändå
              hade prioriterat kulturen du sitter ändå i kulturutskottet hade
              du inte behövt gå tio år tillbaka i tiden för att hitta någonting
              att hålla fram som bedrift för den här regeringen i dag.
            </seg>
          </u>
          <note type="speaker" n="86849652">
            Anf. 17 ANDERS ÅKESSON (c) replik:
          </note>
          <u who="anders_akesson_461949" xml:id="i-62aa968493180776-1" n="92c20d81">
            <seg n="7fd7a102">
              Herr talman! Det är ändå kulturutskottets betänkande vi diskuterar,
              Leif Pagrotsky, apropå socialförsäkringssystem och annat som slank
              in i debatten.
            </seg>
            <seg n="8c9a3da6">
              Ja, herr talman, det finns ibland skäl att gå tio år tillbaka,
              och kanske ännu längre, för att påminna om att vi under den här
              mandatperioden återkommande från oppositionens sida misstänkliggjorts
              för att nog inte vilja fullfölja tidigare gjorda satsningar. Det
              har handlat om folkbildningen, där det framställdes som att alliansregeringen
              nog inte skulle fullfölja tidigare politik. Jo, men det har vi
              gjort. Vi har fullföljt och stått upp för en satsning och levererat
              rejält med resurser.
            </seg>
            <seg n="c9b6c111">
              Likaså när det gällde diskussionen om kyrkoantikvarisk ersättning
              framställdes det som att det nog inte skulle bli en fortsättning.
              Det blev det. Dessutom gör vi ett åtagande för fem år framåt i
              tiden.
            </seg>
            <seg n="8ae80770">
              Herr talman! Det som jag inte nämnde i debatten men som det finns
              skäl att påminna om nu, apropå de frågor om arbetsmarknadspolitik
              kopplade till kultur som ställdes, är exempelvis satsningen på
              Hus med historia som nu går till Hembygdsförbundet, två gånger
              15 miljoner över två år, där hembygdsrörelsen själv anförtros
              ett ansvar att rusta sina byggnader. Jag är alldeles övertygad
              om att det också kommer att ha en arbetsmarknadspolitisk påverkan.
            </seg>
            <seg n="7f0764fb">
              Lyftsatsningen, som tidigare nämnts i debatten, är en rätt traditionell
              arbetsmarknadspolitisk insats, men den kan också komma att omfatta
              kultursidan.
            </seg>
            <seg n="456ffdbf">
              Jag är inte fullt så bekymrad som Pagrotsky över att kulturen
              inte ska komma att omfattas av våra ansträngningar för att alla
              människor ska ha meningsfulla saker att göra.
            </seg>
          </u>
          <note type="speaker" n="d6d3194c">
            Anf. 18 CHRISTER NYLANDER (fp):
          </note>
          <u who="christer_nylander_5a0cc0" xml:id="i-8f46d1677db40177-0" n="3ae04da3">
            <seg n="11a0befa">
              Herr talman! Det var en diskussion här tidigare om ifall man
              ska gå tio år tillbaka i tiden för att se ett perspektiv. Jag
              tänkte göra det ännu värre och ta ett hundraårigt perspektiv.
            </seg>
            <seg n="a905ae7a">
              Det var förra veckan precis 100 år sedan Selma Lagerlöf fick
              Nobels litteraturpris. Det är märkligt att det knappt uppmärksammas
              i Sverige. Selma Lagerlöf är en av Sveriges viktigaste författare.
              Hon var en kämpe för kvinnlig rösträtt, förnyade romankonsten
              och lyfte fram litteraturen på ett mycket viktigt sätt. Jag tror
              att man i många andra länder skulle ha uppmärksammat den här minnesdagen
              stort, 100 år sedan Nobelpriset. Kanske säger det en del om svensk
              syn på kulturhistoria. Att läsa Selma Lagerlöf är, tycker jag,
              en del för att förstå Sverige lite bättre men också en del för
              att förstå sig själv och sin roll i samhället lite bättre.
            </seg>
            <seg n="e1196233">
              Herr talman! Kulturen är viktig för ett samhälle. Det är tack
              vare utmaningar från de kulturellt aktiva som gränserna flyttas
              i samhället. Det är människor som vågar se nytt, som hittar nya
              uppenbarelser men som också tänjer på gränserna och ser möjligheter,
              de som utmanar och öppnar fönstret till det nya.
            </seg>
            <seg n="09431db1">
              Konsten, musiken och litteraturen äger den förmågan att utmana.
              Det kan vara genom suggestiva berättelser och motiv, men det kan
              också vara genom att kombinera det till synes oförenliga och gestalta
              saker som andra knappt har sett. Ett samhälle som vill vara dynamiskt
              måste därför skapa stort utrymme för kultur och kulturella aktiviteter.
              Det gäller inte minst i tider när det sker stora förändringar,
              såsom nu när vi ser hur globaliseringen, miljöhoten och sociala
              förändringar ställer oss inför nya utmaningar. Det blir lättare
              att möta de utmaningarna i samtiden och i framtiden om det finns
              ett ökat kulturellt utbyte, om det finns möjligheter att ta del
              av kultur. Därför är det Folkpartiets åsikt att kulturen behöver
              ta större utrymme i samhället framöver.
            </seg>
            <seg n="6a87bc48">
              I en debatt om budgeten för kulturområdet blir det naturligtvis
              så att partierna jämför sig med varandra. Oppositionen säger nu
              att de i sin skuggbudget satsar mer än vad regeringen gör. Vi
              från alliansen säger naturligtvis att det aldrig har satsats mer
              än just nu. Som folkpartist skulle jag möjligtvis kunna luta mig
              tillbaka och säga att det är två folkpartistiska statsråd som
              märker ut sig i historien, Friggebo och Wikström, som särskilt
              framgångsrika när det gäller att värna kulturen i budgeten.
            </seg>
            <seg n="4f3743d2">
              Sanningen är väl den att vi alla har anledning att fundera på
              hur vi gemensamt lyfter fram kulturen så att den får större utrymme
              i samhället. Ta till exempel konstnärers villkor, som vi alla
              tycker är viktiga och vill förbättra. Där tycker oppositionen
              att de gör en storsatsning. I själva verket satsar ni 0,8 procent
              mer än vad alliansen gör på området och tycker att det är viktigt,
              som om det skulle vara skillnaden mellan himmel och helvete. Eller
              ta bidrag till biblioteksverksamhet, där man skjuter till 1,5
              procent. Konstnärsnämnden får 1,3 procents ökning. Är det detta
              som är skillnaden? Är det detta som gör att saker och ting blir
              så mycket bättre?
            </seg>
            <seg n="6f19b3d5">
              Socialdemokraternas alternativbudget är en budget för nya byggjobb.
              Det är ingen slump att Byggnadsarbetareförbundet var först att
              kommentera Socialdemokraternas alternativbudget på kultursidan.
              175 miljoner kronor satsas på att skapa byggjobb, så kallad kultur-ROT.
              Det kan jämföras med de 2 miljoner kronor som har satsats på att
              höja ersättningar och bidrag till konstnärer. Räknar man om detta
              kan man konstatera att man i Socialdemokraternas kulturbudget
              satsar 80 gånger mer på byggnadsarbetarjobb än på kulturarbetarjobb.
            </seg>
            <seg n="f91177fc">
              Pagrotsky sade i sitt anförande att hur man satsar på kulturen
              är en måttstock på hur man värderar kulturen. Uppenbarligen värderar
              de då byggjobben 80 gånger högre än kulturjobben.
            </seg>
            <seg n="efdbbb73">
              I anförandet sade också Socialdemokraternas Leif Pagrotsky att
              de fria grupperna får mindre nu än 2006. Det han glömde säga var
              att 2006 var ett valår. Då sköt Socialdemokraterna till 20 miljoner
              kronor till de fria grupperna, men 12 av dessa var uttryckligen
              tillfälliga. De skulle bara fördelas ut när det var valrörelse
              och skulle sedan dras in igen. Trots detta ligger denna budget
              i paritet med den totala satsning som gjordes av Socialdemokraterna.
              Det är klart att kulturen är en viktig valfråga, men jag tror
              att det är bättre för kulturen som helhet om man inte bara gör
              tillfälliga satsningar i samband med val utan satsar långsiktigt
              på kulturen.
            </seg>
            <seg n="fbad08b6">
              Herr talman! Regeringen har arbetat med budgeten för 2010 i en
              bekymmersam situation. Finanskrisen i USA, som spillde över till
              resten av världen, skapade lågkonjunktur och drabbade ett utrikeshandelsberoende
              land som Sverige väldigt starkt. Det innebär naturligtvis att
              hela budgetpolitiken blir väldigt kärv och svår.
            </seg>
            <seg n="b8d3ba5b">
              Trots denna situation flyttas nu positionerna på kulturområdet
              fram på en rad områden. Centrumbildningarna får ytterligare 10
              miljoner kronor. Teateralliansen byggs ut. Det stärker kulturarbetarnas
              villkor, vilket är viktigt att framhålla. För mig som kommer från
              Kristianstad är det kul att kunna konstatera att vi nu i budgeten
              slår fast att jamboree för scouter ska genomföras där 2011. Satsningarna
              på läsfrämjande åtgärder utökas. Lyftet, som flera varit inne
              på tidigare, innebär att arbetsmarknadspolitiken också får en
              möjlighet att hjälpa till på kulturarvssidan. Vi får ett stabilt
              finansieringssystem för idrotten. Den kyrkoantikvariska ersättningen
              säkras på en hög nivå, vilket också tidigare talare har talat
              om. Och Skapande skola stärks.
            </seg>
            <seg n="5e77eba5">
              Naturligtvis är detta någonting som vi är väldigt stolta över.
              När Sverige nu möter en tuffare konkurrens från resten av världen
              är kreativitet nyckeln till framgång. Att få kulturen och skolan
              att jobba närmare tillsammans är en nyckel till framgång för Sverige,
              så att vi ser till att våra ungdomar är bättre rustade för detta.
            </seg>
            <seg n="784d7215">
              Det var ingen slump att skolreformatorn Fridtjuv Berg bad just
              Selma Lagerlöf att skriva en lärobok för svensk skola. Jag tror
              att vi kan lära oss av detta att vi också i denna tid kan vinna
              mycket på att kulturen och skolan närmas varandra. Därför är satsningen
              på Skapande skola som görs nu viktig, och vi från alliansen säger
              att vi vill se ytterligare satsningar på detta område.
            </seg>
            <seg n="88699e69">
              Vi lyfter fram positionerna, men jag är den förste att säga att
              mer behöver göras. Jag tror till exempel att man behöver fundera
              en hel del på ledarskapet inom kultursektorn. De utmaningar som
              vi står inför nu gör det allt jobbigare både att vara konstnärlig
              ledare och att ta hand om det administrativa och ekonomiska.
            </seg>
            <seg n="4179efe1">
              Vi måste också gemensamt ta ett rejält grepp om jämställdheten
              på kulturområdet, och jag är väldigt glad över att Siv Holma lyfter
              fram frågan. De val man gör som kulturkonsument eller kulturskapare
              ska bero på egen fri vilja, inte på sociala konventioner. Det
              har gjorts en hel del bra satsningar på detta område, till exempel
              extra stöd till Moderna museet för att skapa bättre balans i samlingarna,
              men mer kan göras. Jag tror att ledarskap och jämställdhet till
              stor del hör samman.
            </seg>
            <seg n="c65dbe0e">
              Herr talman! Slutligen vill jag säga några ord om fastigheter.
              I utskottet har vi haft en arbetsgrupp som har jobbat särskilt
              mycket med situationen för kulturens fastigheter, inte minst här
              i Helsingfors.
            </seg>
            <seg n="3caec17c">
              Jag tycker att det är ett svaghetstecken för politiken de senaste
              decennierna att man har haft ett system för underhåll som har
              gjort att viktiga kulturfastigheter har tillåtits att förfalla.
              Det innebär att vi nu har en stor skuld. Det handlar om miljardbelopp.
            </seg>
            <seg n="3cfb2738">
              Nationalmuseum och Operan är i behov av akut renovering. Därutöver
              skulle vi behöva göra ytterligare nyinvesteringar på det kulturella
              området.
            </seg>
            <seg n="370b3371">
              I kulturhistorien ser vi hur olika tidsepoker sätter avtryck
              i kulturfastigheter. Det är enorma satsningar som har gjorts.
              Vi kan ta Nationalmuseum som exempel. Tänk vilken jättelik satsning
              man gjorde när det byggdes. Det gjorde man naturligtvis för att
              markera att det var något som var viktigt för landet.
            </seg>
            <seg n="6716606a">
              Vi kan fundera över det senaste decenniet när underhållet brustit
              och vi har låtit nödvändiga renoveringar stå tillbaka. Vilken
              signal sänder det till eftervärlden?
            </seg>
            <seg n="7be673f8">
              Ett enigt utskott uppmanar i betänkandet regeringen att ta tag
              i problemen. De problem som den tidigare regeringen inte tog tag
              i tror vi att den nuvarande regeringen har förmåga att ta tag
              i. Det handlar om att säkerställa underhållet, förbättra tillgängligheten
              och överväga hur man får system som tar ansvar för de antikvariska
              merkostnaderna för de kulturella fastigheterna. Det löser man
              inte med quick fix. Ett enigt utskott konstaterar att det krävs
              ett ansvarstagande.
            </seg>
            <seg n="be0410b4">
              Med dessa ord, herr talman, vill jag tacka kulturministern för
              ett bra och framgångsrikt arbete i budgetprocessen och ett konstruktivt
              samarbete. Jag yrkar bifall till utskottets förslag.
            </seg>
          </u>
          <note type="speaker" n="63f1fd28">
            Anf. 19 ESABELLE DINGIZIAN (mp) replik:
          </note>
          <u who="esabelle_dingizian_3bf849" xml:id="i-84852e367514cf70-3" n="263f976e">
            <seg n="7a3832d2">
              Herr talman! Det gläder mig att höra Christer Nylander så entusiastisk.
              Jag ska tala med folkpartisterna i Botkyrka kommun och berätta
              det för dem. De är ganska kulturfientliga. Du behöver ringa och
              prata med dem.
            </seg>
            <seg n="9eb9ba74">
              Jag vill fråga Christer om konstnärsallianserna. Dem är vi överens
              om i utskottet, och vi tycker att de är bra. I årets budget satsar
              alliansen 4 miljoner; det gör oppositionen också.
            </seg>
            <seg n="cc7bbba5">
              Eftersom det är framgångsrikt och situationen för kulturarbetarna
              ser ut som den gör undrar jag och Miljöpartiet varför alliansregeringen
              inte är beredd att utöka konstnärsallianserna till andra branscher
              än musik, dans och teater. Ni säger nej till vår motion.
            </seg>
            <seg n="205adb1d">
              Christer tog upp frågan om läsfrämjande, så jag vill fortsätta
              på det resonemang jag hade med Cecilia Magnusson. Ni satsar väldigt
              mycket, säger ni. Jag kan inte utläsa av betänkandet att ni gör
              några större satsningar. Det finns en viss satsning, men jag tycker
              ändå att det behov som finns inte är täckt. Det beskriver ganska
              mycket hur läget är bland våra barn och ungdomar.
            </seg>
            <seg n="3ae1f602">
              Vad tycker Christer Nylander?
            </seg>
          </u>
          <note type="speaker" n="1ec3ec12">
            Anf. 20 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8f46d1677db40177-1" n="3ae04da3">
            <seg n="55747374">
              Herr talman! Det är alldeles rätt att behovet inte är täckt.
              Det finns mycket att säga om läsandet och böckerna. Det finns
              en del utmaningar just nu som är intressanta att titta på. Det
              läses alltmer samtidigt som vi ser att den sociala snedrekryteringen
              ligger fast. Förenklat kan man säga att LO-pappornas barn läser
              mindre än Sacokvinnornas flickor.
            </seg>
            <seg n="d6b53bdc">
              Det ställer naturligtvis krav på att vi har en skola som tydligt
              fokuserar på att man lär sig att läsa och skriva ordentligt i
              de tidiga årskurserna. Man måste också fundera på hur man kan
              få in läsning på andra sätt. Kan man inte läsa är även andra böcker
              svåra att läsa.
            </seg>
            <seg n="f7947b58">
              Vi i alliansen och Folkpartiet är helt övertygade om att vi behöver
              göra mer. Därför flyttar vi resurser i kulturbudgeten till fler
              läsfrämjande insatser. Det kommer vi förmodligen att behöva göra
              ännu mer.
            </seg>
            <seg n="62a750be">
              Esabelle Dingizian nämnde behovet att förbättra villkoren för
              kulturskapare. Jag delar synen på att det är framgångsrikt med
              allianserna och att vi förmodligen behöver utveckla dem.
            </seg>
            <seg n="b3a52314">
              Grunden för kulturskaparnas villkor är ju att man, om man själv
              vill, kan ta betalt för det man skapar. Därför är det oroande
              att Miljöpartiet märker ut sig när det gäller synen på upphovsrätt.
              Ni ifrågasätter möjligheten för den enskilde konstnären att ta
              betalt om han så vill.
            </seg>
            <seg n="b061bdb9">
              Jag skulle vilja att Esabelle Dingizian formulerar vilken syn
              ni i dag har på upphovsrätt, för den varierar.
            </seg>
            <seg n="d71d172a">
              Jag skulle också vilja att Esabelle Dingizian funderar lite på
              andra former att förstärka konstnärernas villkor.
            </seg>
            <seg n="5cb11a59">
              Nu bygger vi ut Skapande skola. Det är ett sätt att få in kulturen
              på ett mer naturligt sätt i skolpolitiken. Varför motsätter ni
              er det?
            </seg>
          </u>
          <note type="speaker" n="4e5631f5">
            Anf. 21 ESABELLE DINGIZIAN (mp) replik:
          </note>
          <u who="esabelle_dingizian_3bf849" xml:id="i-84852e367514cf70-4" n="263f976e">
            <seg n="b7bc0f7f">
              Herr talman! Innan jag svarar på Christer Nylanders frågor tycker
              jag att han ska svara på mina. Jag fick inte något svar på varför
              alliansen inte är beredd att utöka konstnärsallianserna till fler
              branscher än musik, dans och teater. Jag har inte fått svar på
              den frågan. Med den framgång det har inneburit borde man förbättra
              och hitta nya lösningar.
            </seg>
            <seg n="41ff907b">
              Trygghet är väl ändå det minsta vi skulle kunna ge kulturarbetarna
              i dessa tider och inte prata om att om kulturarbetaren inte har
              något som efterfrågas kanske han inte ska sälja det han har. Christer
              sade tidigare att det som inte efterfrågas kanske inte ska säljas.
            </seg>
            <seg n="8d9e5ce1">
              Allianserna ger kulturarbetarna en trygghet så att de kan utvecklas
              och inte behöver känna att det första de ska göra är att jobba
              någon annanstans i stället för att fortbilda sig och skapa andra
              möjligheter under den tid de inte har något uppdrag.
            </seg>
          </u>
          <note type="speaker" n="c9792eda">
            Anf. 22 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8f46d1677db40177-2" n="3ae04da3">
            <seg n="8dff43c4">
              Herr talman! Vi är helt överens om att allianserna är bra, att
              de är en framgång och att vi vill bygga ut dem.
            </seg>
            <seg n="dc736f93">
              När man sitter i ansvarsställning och vill ta ansvar för svensk
              ekonomi kan man inte lova allt till alla.
            </seg>
            <seg n="e28619db">
              Nu förstärker vi allianserna. Jag vet inte om Esabelle Dingizian
              missförstod mig med vilje. Det måste ändå vara så att en konstnär
              eller musikproducent som har en produkt som han gärna vill sälja
              måste få en chans att sälja den. Den ska inte stjälas av någon
              som bryter mot upphovsrätten.
            </seg>
            <seg n="fd436325">
              Jag är mer bekymrad över att Miljöpartiet ifrågasätter upphovsrättens
              grunder än över att vi inte bygger ut allianserna tillräckligt
              snabbt. Det innebär inte att jag inte i grunden är positiv till
              allianssamarbete av alla slag.
            </seg>
          </u>
          <note type="speaker" n="41c03d87">
            Anf. 23 SIV HOLMA (v) replik:
          </note>
          <u who="siv_holma_28bf5d" xml:id="i-60a2e559b7762806-2" n="1cdf54f6">
            <seg n="b1d4eb75">
              Herr talman! Jag vill börja med att välkomna Christer Nylander
              som vice ordförande i kulturutskottet till debatten.
            </seg>
            <seg n="4cfe6d4a">
              Jag vill ta upp frågan om digitala bibliotek vid namn Europeana
              som vi kom i kontakt med när vi deltog i en gemensam debatt som
              Interkult hade anordnat på Orionteatern.
            </seg>
            <seg n="9c0c2bdb">
              Jag tycker att det är viktigt att värna upphovsrätten. Vänsterpartiet
              värnar upphovsrätten. Samtidigt ser vi att det finns problem med
              Ipredlagstiftningen när det gäller integritet. Det är viktigt
              att man hittar andra former när det gäller att säkerställa inkomsterna
              för kulturutövarna och upphovsrätten.
            </seg>
            <seg n="0161ff04">
              Det är oerhört viktigt med digitala bibliotek. Det är roligt
              att EU har tagit initiativ till detta. Vänsterpartiet har en motion
              som handlar om att vi vill att man tillsätter en särskild utredning
              där man tittar på möjligheten att inrätta ett digitalt bibliotek
              och tittar på hur man kan hitta ett ersättningssystem för dem
              som vill tillgängliggöra sina verk i detta digitala bibliotek.
            </seg>
            <seg n="27c65558">
              Skulle även alliansmajoriteten kunna verka för att tillmötesgå
              vårt mycket konstruktiva förslag? Vi får även stöd för tankegångarna
              i detta förslag från EU.
            </seg>
          </u>
          <note type="speaker" n="ed443c4e">
            Anf. 24 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8f46d1677db40177-3" n="3ae04da3">
            <seg n="49fb32b1">
              Herr talman! Det pågår en digitalisering på många olika sätt.
              Många lokala bibliotek lånar redan ut digitala produkter. Det
              är klart att det är en väg som vi kommer att gå in på snabbt framöver,
              på bibliotekssidan men också när det gäller försäljning av böcker.
            </seg>
            <seg n="030b9abd">
              För mig är det viktigt att ersättningssystem finns på plats innan
              man gör en stor förändring av det som Siv Holma nu är inne på.
            </seg>
            <seg n="3d518d39">
              Låt mig ändå gratulera Siv Holma till hennes nyvunna EU-entusiasm.
              Nu pläderar hon starkt för Europeana, och tidigare i sitt anförande
              pläderade hon starkt för de strukturfondsmedel som gör Tornedalsteatern
              möjlig. Jag gratulerar henne till det, och jag hoppas att ni fortsätter
              på den vägen.
            </seg>
          </u>
          <note type="speaker" n="ffa8fd02">
            Anf. 25 SIV HOLMA (v) replik:
          </note>
          <u who="siv_holma_28bf5d" xml:id="i-60a2e559b7762806-3" n="1cdf54f6">
            <seg n="e8ba1448">
              Herr talman! Jag är en pragmatisk politiker som tycker att man
              kan lyfta fram det som är bra, även om jag tycker att EU-projektet
              har stora och allvarliga demokratibrister.
            </seg>
            <seg n="659d347a">
              Det är helt riktigt att jag tycker att strukturfonderna har haft
              stor betydelse för att Norrbotten och Tornedalen skulle kunna
              göra dessa stora kultursatsningar.
            </seg>
            <seg n="9e9af1ba">
              Tanken med digitala bibliotek som man diskuterar på EU-nivå är
              oerhört intressant utifrån att vi som ett pragmatiskt parti tycker
              att det är viktigt att lösa de problem som uppstår med fildelning,
              speciellt den fildelning som sker utan att man betalar för sig.
              Då måste vi som politiker hitta ett system där vi kan garantera
              att kulturutövarna får sin rättmätiga del av ersättningen för
              det arbete som de har utfört och gett oss möjlighet att ta del
              av.
            </seg>
          </u>
          <note type="speaker" n="031bfe43">
            Anf. 26 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8f46d1677db40177-4" n="3ae04da3">
            <seg n="8c785288">
              Herr talman! När jag lyssnade på oppositionen noterade jag att
              det är mycket konservatism i det som man säger. Inom konservatismen
              brukar man använda uttryck som att man stöttar det som finns och
              att man håller det nya kort. Om det ska ske någon förändring ska
              det ske försiktigt och med hängslen och livrem. Intressant nog
              kan man använda ungefär samma begrepp när det gäller oppositionens
              inställning till kulturpolitiken. Oppositionen ska möjligen förändra
              Kulturbryggan, möjligen förändra Rikskonserter, möjligen förändra
              tidskriftsstöd och möjligen förändra livstidsstipendier men först
              ska det ske en rejäl utredning. Det är mycket konservativt. Man
              försöker ge bort en kaka och samtidigt behålla smeten.
            </seg>
            <seg n="920dfa94">
              Jag noterar i det som Siv Holma sade att det finns ett inslag
              av nytänkande i detta konservativa mörker, vilket är mycket positivt.
              Man ser på digitalisering som något positivt. Där tror jag att
              vi kan finna varandra.
            </seg>
            <seg n="56763ac7">
              Vi vet båda att det är där som framtiden finns och att det sker
              mycket på detta område. I denna budget ser vi till att denna aktivitet
              utökas ytterligare.
            </seg>
          </u>
          <note type="speaker" n="1bd7aec6">
            Anf. 27 DAN KIHLSTRÖM (kd):
          </note>
          <u who="dan_kihlstrom_3dee82" xml:id="i-7e7a26cb0367b39f-0" n="2e5b6a84">
            <seg n="fa7ae617">
              Herr talman! Jag börjar med att yrka bifall till förslaget i
              betänkandet.
            </seg>
            <seg n="1586bfe4">
              Att exakt definiera vad kultur är för något är inte lätt eftersom
              det är något högst subjektivt och personligt. Kulturpolitikens
              uppgift får därför aldrig bli att försöka styra kulturens utveckling.
              Politikens uppgift är i stället att medverka till ett mer dynamiskt
              kulturliv. Målet är att stödja utan att styra och att ge alla
              människor möjlighet att delta i ett fritt kulturliv.
            </seg>
            <seg n="6f214e5e">
              Med kulturen som mål och medel kan fler människors liv berikas.
              Genom kulturen kan människor finna mening i tillvaron och utvecklas
              både som personer och i sina relationer med andra. Att värna kulturen
              är därför en grundläggande uppgift för politiken.
            </seg>
            <seg n="2e2e09ef">
              Regeringens kulturbudget som vi nu diskuterar innebär nya satsningar
              på kulturens område. Några exempel på satsningarna är att den
              kyrkoantikvariska ersättningen föreslås uppgå till 460 miljoner
              kronor per år till och med 2014, vilket innebär 2,3 miljarder
              kronor under femårsperioden. Medel avsätts också för det byggda
              kulturarvet som förvaltas av hembygdsrörelsen. Konstnärsnämndens
              anslag förstärks. Teateralliansen och centrumbildningarna tillförs
              medel för att stärka kulturskapares möjligheter på arbetsmarknaden.
              Skapande skola byggs ut till att omfatta fler åldersgrupper. Framtidens
              kultur ersätts från 2011 med Kulturbryggan som är ett nytt sätt
              att stödja förnyelse och nyskapande. En samordnad nationell strategi
              för digitalisering tas fram. Samarbetet inom museisektorn förstärks.
              Kungliga biblioteket får ansvar för att driva på utvecklingen
              inom biblioteksväsendet.
            </seg>
            <seg n="c0cbfe00">
              Det är alltså flera angelägna satsningar som regeringen föreslår
              inom kulturområdet.
            </seg>
            <seg n="ae5a2d69">
              Utöver detta, som har nämnts tidigare, inför regeringen ett stabilt
              finansieringssystem för idrotten i och med att kopplingen till
              Svenska Spels överskott upphör. Idrottsanslaget uppgår till ca
              1,2 miljarder kronor. Det är ett stabilt system som underlättar
              för idrottsföreningarna att planera sin verksamhet. För Idrottslyftet
              utbetalas 500 miljoner kronor även under 2010. Det syftar till
              att få fler barn och ungdomar att idrotta. Ett nytt nationellt
              kompetenscentrum skapas med uppdrag att underlätta för idrotten
              att söka och få internationella idrottsevenemang till Sverige.
              Genom dessa stora satsningar på idrotten visar regeringen vilken
              betydelse idrottslivet har på flera områden, alltifrån folkhälsa
              och fritid till barn och ungdomar.
            </seg>
            <seg n="af4f64dc">
              Forskning visar att barn som regelbundet ägnar sig åt någon kulturell
              verksamhet får större förmåga att känna igen och uttrycka sina
              känslor. Förmågan att känna igen och definiera sina egna känslor
              är avgörande för att förstå andras känslor, att känna empati,
              och därigenom utveckla barnets kommunikativa kompetens.
            </seg>
            <seg n="15f3564b">
              Barn måste under uppväxten ges möjlighet att ta del av och delta
              i olika kulturella aktiviteter. Vi måste kombinera barns eget
              skapande med ett rikt utbud av kulturella aktiviteter. Kulturen
              måste få plats i vardagen och därmed i skolan. Den får inte reduceras
              till att bli tillfälliga kulturevenemang utan koppling till den
              övriga verksamheten.
            </seg>
            <seg n="d42e7c40">
              Regeringens satsning på Skapande skola har varit mycket lyckad.
              Tre fjärdedelar av landets kommuner ansökte om medel från Skapande
              skola. På så sätt har svenska barn fått ta del av ett utökat kulturutbud
              och själva involverats och blivit delaktiga i kulturskapandet.
              Det är därför mycket glädjande att vi nu kan utvidga Skapande
              skola till att också omfatta årskurs 46. Ambitionen är att hela
              grundskolan, också årskurs 13, ska omfattas av reformen.
            </seg>
            <seg n="aaa99d38">
              Den ideella sektorn är ovärderlig för vårt land. Utan ideella
              insatser och aktiviteter skulle vårt land vara så mycket fattigare
              både materiellt och immateriellt. För att öka kunskapen om den
              ideella sektorn satsas 23 miljoner kronor i ett forskningsprogram
              om den ideella sektorn. Detta tillsammans med regeringens dialog
              med ideella organisationer ska bidra till en utveckling och en
              förstärkning av hela den ideella sektorn.
            </seg>
            <seg n="5dd16012">
              Ett starkt och aktivt föreningsliv skapar ett stort mervärde
              för vårt samhälle. Det ger en meningsfull fritid för många människor,
              inte minst unga. Det bidrar till brottsförebyggande arbete och
              kan hjälpa människor att hitta tillbaka till ett värdefullt liv.
              Den ideella sektorn ökar samhällsengagemanget, gör livet lättare
              att leva och avlastar det offentliga åtagandet på områden som
              vi inte alltid tänker på. Därför är satsningen på den ideella
              sektorn som regeringen föreslår mycket viktig.
            </seg>
            <seg n="3a46e7e5">
              Herr talman! Jag vill slutligen något kommentera frågan om hyressättningen
              inom kulturområdet. Vi har jobbat mycket med den frågan, och det
              är en fråga som har varit uppe under många år i kulturutskottet.
            </seg>
            <seg n="c41ba529">
              Våra kulturfastigheter är en viktig del av vårt kulturella arv.
              Det är således viktigt att bevara dem. Utskottet gör därför ett
              tillkännagivande till regeringen om att överväga de särskilda
              problem som systemet med ändamålsfastigheter och kostnadshyra
              har lett till inom kultursektorn. De antikvariska merkostnaderna
              avseende lokalkostnaderna ska också analyseras.
            </seg>
            <seg n="c1c7431d">
              Det är viktigt att regeringen säkerställer att underhållet hålls
              på en väl avvägd nivå och att institutionerna ges incitament till
              förbättrad tillgänglighet och en långsiktigt hållbar utveckling.
              Dessutom bör de administrativa kostnaderna för Statens fastighetsverk
              bevakas framöver eftersom de kostnaderna visat sig vara höga.
            </seg>
          </u>
          <note type="speaker" n="061ba93d">
            Anf. 28 SIV HOLMA (v) replik:
          </note>
          <u who="siv_holma_28bf5d" xml:id="i-60a2e559b7762806-4" n="1cdf54f6">
            <seg n="7d820db1">
              Herr talman! Jag skulle vilja ställa en fråga till Dan Kihlström
              om möjligheten till digitalisering.
            </seg>
            <seg n="b201c27f">
              Vänsterpartiet avsätter i sin budget 25 miljoner kronor till
              ett investeringsstöd när det gäller möjligheten till digitalisering
              på biograferna. Med en sådan utrustning blir kostnaden för varje
              filmkopia mindre än en tiondel av kostnaden för den äldre typen.
              Utrustningen skulle dessutom kunna användas till att ta in digitala
              sändningar från stora evenemang på andra håll i landet och i resten
              av världen.
            </seg>
            <seg n="5b820fcd">
              Jag har själv erfarenheter av detta eftersom jag fått tillfälle
              att se Metropolitans opera La Bohème. Det var en fantastisk upplevelse
              att se den digitalt. Skulle Dan Kihlström kunna tänka sig att
              medverka till att få in en möjlighet till ett sådant här investeringsstöd?
            </seg>
          </u>
          <note type="speaker" n="94c9f915">
            Anf. 29 DAN KIHLSTRÖM (kd) replik:
          </note>
          <u who="dan_kihlstrom_3dee82" xml:id="i-7e7a26cb0367b39f-1" n="2e5b6a84">
            <seg n="08d5d46c">
              Herr talman! Om jag inte minns helt fel har Siv Holma och jag
              för några år sedan till och med spelat dataspel tillsammans på
              en biograf. Jag vet inte riktigt hur det slutade. Det var i alla
              fall väldigt roligt med den stora skärmen som fanns och med publiken
              som kunde titta på. Det där pekar på just en av de nya möjligheterna
              med biograferna som en kulturell mötesplats inte bara för bio
              utan också för konserter och sändningar från annat håll, till
              exempel från Metropolitanoperan som Siv Holma själv nämnde.
            </seg>
            <seg n="36c2205b">
              Jag kan säga att jag är väldigt positiv till en digitalisering
              av biografer. Alldeles nyligen har vi fått en utredning om en
              ny filmpolitik, något som vi diskuterat ett antal gånger. En av
              de stora utmaningarna som lyfts fram i utredningen är digitaliseringen
              av biograferna i Sverige. Jag tror att en digitalisering är nödvändig
              för framtiden och är alltså positiv till en sådan.
            </seg>
            <seg n="f9541579">
              Däremot tror jag att vi får avvakta resultatet av den beredning
              som pågår så att vi kan hitta den bästa vägen när det gäller hur
              man ska dela på ansvaret och det ekonomiska på området. Jag är
              alltså positiv till en digitalisering av biografer.
            </seg>
          </u>
          <note type="speaker" n="0cdbfff6">
            Anf. 30 SIV HOLMA (v) replik:
          </note>
          <u who="siv_holma_28bf5d" xml:id="i-60a2e559b7762806-5" n="1cdf54f6">
            <seg n="2654a234">
              Herr talman! Det är trevligt att man är positiv. Men vi ser att
              det finns stora skillnader i landet när det gäller möjligheten
              till digitalisering. Det finns en poäng i ett investeringsstöd
              från statens sida för att också här ge detta med tillgängligheten
              en push när det gäller att se filmer. I dag är det enbart större
              städer som har ett bredare filmutbud.
            </seg>
            <seg n="3f0cccd7">
              När det gäller filmavtalet och den utredning som gjorts har ni
              sagt att det ska bli en förlängning med två år. Jag menar att
              det blir två förlorade år om vi under den tiden ska avvakta ett
              investeringsstöd. Jag tycker att det vore bra om nämnda investeringsstöd
              så fort som möjligt kunde komma till stånd. Därför vill jag fråga
              om Dan Kihlström kan tänka sig att arbeta för att det här med
              investeringsstödet lyfts ut. Det kan väl inte vara avhängigt av
              hur den framtida filmpolitiken ser ut.
            </seg>
          </u>
          <note type="speaker" n="a4463c28">
            Anf. 31 DAN KIHLSTRÖM (kd) replik:
          </note>
          <u who="dan_kihlstrom_3dee82" xml:id="i-7e7a26cb0367b39f-2" n="2e5b6a84">
            <seg n="3fef98d8">
              Herr talman! Återigen: Frågan om digitaliseringen av biografer
              är viktig. Jag tror att jag varit tydlig om att jag tycker det.
              Men frågan tillhör samtidigt filmpolitiken i stort. Denna står
              inför stora utmaningar.
            </seg>
            <seg n="3dd81432">
              Siv Holma nämner avtalsmodellen. Frågan är hur det hade sett
              ut om regeringen inte hade lyckats få till stånd en förlängning
              med två år när det gäller det nuvarande filmavtalet. Det ger oss
              ändå lite andrum och möjligheter att diskutera de utmaningar som
              finns inom filmpolitiken.
            </seg>
            <seg n="a9c38fd3">
              Digitaliseringen av biografer är en fråga. Men också finansieringen
              av övrig filmpolitik är viktig för hela Sverige när det gäller
              möjligheterna att stödja svensk produktion av film.
            </seg>
            <seg n="6ac02b8e">
              Frågan är viktig också för oss i alliansen framöver. Både filmpolitiken
              och digitaliseringen finns högt upp på vår agenda.
            </seg>
          </u>
          <note type="speaker" n="8f467832">
            Anf. 32 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-15ff4387bdf087be-0" n="b7726ae6">
            <seg n="26d7f54f">
              Herr talman! Tid för kultur är titeln på regeringens nya kulturproposition,
              och gott om tid att debattera kultur har vi här i kammaren i dag.
            </seg>
            <seg n="46eedb7e">
              Alliansregeringen har, som flera av mina kolleger tidigare här
              påpekat, tre tydliga prioriteringar på kulturområdet prioriteringar
              som styrt vårt arbete under tre år och som tydligt markeras i
              de två propositioner som vi debatterar här i dag.
            </seg>
            <seg n="8859407a">
              Den första prioriteringen gäller barns och ungas rätt till kultur.
            </seg>
            <seg n="9561942d">
              Att låta barn och unga tidigt få uppleva kultur är den tydligaste
              av våra prioriteringar. Varför? Jo, därför att kulturen ger oss
              tillgång till flera språk. Den blir därigenom avgörande för att
              vi bättre ska kunna tolka vår omvärld, försöka förstå vem man
              själv är och se vilka möjligheter som livet faktiskt ger.
            </seg>
            <seg n="3da019df">
              Fantasi är viktigare än kunskap sade en gång Albert Einstein.
              Kreativitet håller på att bli den kanske viktigaste kompetensen
              som en människa kan ha.
            </seg>
            <seg n="ec064aaa">
              Vi föreslår en utbyggnad av Skapande skola där författare, filmare,
              dramapedagoger, dansare och andra kulturskapare deltar direkt
              i undervisningen. Satsningen kommer nu också att omfatta årskurserna
              46. Vi ökar anslaget till 112 miljoner kronor.
            </seg>
            <seg n="57358bb3">
              Det är glädjande att Socialdemokraterna och Vänstern nu accepterar
              Skapande skola men oroande, tycker jag, att Miljöpartiet inte
              gör det.
            </seg>
            <seg n="0722a767">
              Betoningen på barns och ungas rätt till kultur återfinns också
              som ett förslag till ett nytt kulturpolitiskt mål och självfallet
              också i regleringsbreven till våra kulturinstitutioner och myndigheter.
            </seg>
            <seg n="aae5caf3">
              Ett kulturarv för framtiden är vår andra prioritering.
            </seg>
            <seg n="db1cd044">
              Kulturarvet våra kollektiva minnesnycklar bevaras bäst för framtiden
              om det inte bara bevaras utan också används och därmed utvecklas.
            </seg>
            <seg n="50b1aa2a">
              Museerna är våra gemensamma minnesinstitutioner. De har fått
              en rejäl förstärkning under den här mandatperioden. Totalt har
              anslaget ökat med ungefär 97 miljoner kronor för att museerna
              ska kunna fortsätta att utveckla sitt pedagogiska arbete och också
              fortsätta att bygga nya spännande utställningar.
            </seg>
            <seg n="9a8822f4">
              I kulturpropositionen föreslår vi också en strategi för digitalisering
              på kulturarvsområdet. Samtidigt görs viktiga satsningar avseende
              bevarandet av och ett ökat engagemang för kulturarvet. Här spelar
              också, precis som flera här har påpekat, hembygdsrörelsen en väldigt
              betydelsefull roll.
            </seg>
            <seg n="18c13a57">
              Inom ramen för regeringens stora arbetsmarknadspolitiska satsning
              Lyft pekas kulturarvsuppdrag ut som ett betydelsefullt område.
            </seg>
            <seg n="4213747f">
              Regeringen har också givit besked om att 460 miljoner kronor
              kommer att satsas årligen fram till år 2014, totalt således 2,3
              miljarder kronor till det kyrkliga arvet under den kommande femårsperioden.
            </seg>
            <seg n="ee6bc888">
              Den tredje av alliansregeringens prioriteringar handlar om bättre
              villkor för den nyskapande kulturen.
            </seg>
            <seg n="e12ba9a0">
              Låt mig först nämna de sänkningar av inkomstskatterna som den
              nuvarande regeringen har genomfört. Låg- och medelinkomsttagare
              får ungefär 1 500 kronor mer kvar på kontot varje månad än de
              skulle ha haft utan våra skattesänkningar. Jobbskatteavdraget
              omfattar självklart inte bara dem som konsumerar eller, som jag
              gärna kallar det, investerar i kultur utan även dem som skapar
              den. Alla har glädje av de sänkta skatterna.
            </seg>
            <seg n="3d934854">
              Under mandatperioden har vi också stärkt de så kallade allianserna,
              till exempel stöd och utveckling för skådespelare, dansare och
              musiker, och ökat anslagen till de fria teater- och dansgrupperna.
              Det var en diskussion nyligen om att utöka antalet allianser till
              ännu fler yrkesområden. Det kan måhända vara nödvändigt på sikt,
              men man kan notera att vi har byggt ut allianserna till att omfatta
              musikområdet, vilket inte fanns tidigare, liksom dansområdet som
              fått ett rejält tillskott.
            </seg>
            <seg n="8d25ab4b">
              Vi föreslår i kulturpropositionen också att Kulturbryggan inrättas
              efter det att Framtidens kultur, som betytt mycket för den nyskapande
              kulturen, upphör. Från och med 2011 avsätts 25 miljoner kronor
              i Kulturbryggan, och tanken är att de ska matchas med 25 miljoner
              kronor från andra finansiärer, offentliga eller privata.
            </seg>
            <seg n="c4efb30f">
              Herr talman! I många kommuner och landsting sveper om inte en
              gigantisk kulturvåg så i alla fall en insikt om att kulturen också
              bidrar till att skapa attraktion och tillväxt. Det finns på allt
              fler håll ett starkt engagemang för att utveckla kulturlivet.
              Det är viktigt att ta vara på.
            </seg>
            <seg n="8769b3f5">
              För att flytta kulturen närmare medborgarna och öka det lokala
              och regionala inflytandet vill vi införa en ny modell för fördelning
              av statens stöd till kulturen. Vi är övertygade om att detta kommer
              att leda till att allt fler blir delaktiga och vill ta ansvar.
              Statens roll blir den konstruktiva samarbets- och samtalspartnern
              som ska säkerställa hög kvalitet och tillgång till kultur i hela
              landet. Genom att betona just kvalitetens betydelse i de nya kulturpolitiska
              målen understryks statens roll och ansvar.
            </seg>
            <seg n="28852046">
              Vi vill också utveckla dialogen med ideella och idéburna organisationer
              som i hög grad bidrar till människors skapande och ett rikt kulturutbud
              i hela landet.
            </seg>
            <seg n="d411c4b8">
              Jag skulle kunna fortsätta räkna upp tidigare reformer, satsningar
              och andra förbättringar som regeringen genomfört och nya satsningar
              som vi föreslår i kulturbudgeten. Jag skulle dock vilja lyfta
              blicken något och tala en del om det som skiljer oss åt, det som
              den verkliga konflikten mellan Allians för Sverige och vänsterexperimentet
              handlar om.
            </seg>
            <seg n="816eec9b">
              Vi vågar ompröva, förändra och förnya. Vi vill ha en politik
              som skapar goda förutsättningar för kulturlivets utveckling. Den
              politik som formades på 70-talet är inte särskilt anpassad för
              dagens förhållanden och än mindre för framtidens. Den rödgröna
              oppositionen påstår nu gärna att de har eller hade mer pengar
              till allt, även till kultur. Men erfarenheter från perioder då
              de faktiskt hade ansvaret ger inget starkt stöd för den uppfattningen,
              och, vad värre är, det fanns inte heller mycket vilja till nytänkande.
              Alliansregeringen har faktiskt satsat mer på kulturen. Och det
              verkar också hör och häpna som om vi lyckats göra kulturen till
              en valfråga. Det lyckades aldrig ni med.
            </seg>
            <seg n="062b53e8">
              Kulturens andel av statsbudgeten har aldrig varit högre än under
              den innevarande mandatperioden. Än viktigare är emellertid att
              vi vågar ompröva, förnya och förändra. Vi satsar på det som är
              allra viktigast. Alliansen vill att kulturen utvecklas. Oppositionen
              verkar helst vilja att allt ska förbli vid eller återgå till det
              gamla. Återställare kallas det ibland, och det brukar inte förknippas
              med något särskilt bra.
            </seg>
            <seg n="0141f340">
              Vi i alliansen vill att fler ska ta del av kulturen. Oppositionen
              vill att det ska vara som förr. Alliansen blickar framåt, och
              oppositionen ser drömskt bakåt. Jag är ändå generös när jag bakar
              ihop de tre oppositionspartierna och hänvisar till dem gemensamt.
              Deras motioner visar nämligen att de står långt ifrån varandra
              betydligt längre än vi någonsin gjorde under vår tid i opposition.
            </seg>
            <seg n="2843236e">
              Nu väntar vi med spänning på om det blir några klargörande svar
              i dagens debatter. Än har vi inte sett några.
            </seg>
          </u>
          <note n="cfa75151">
            I detta anförande instämde Anders Åkesson (c).
          </note>
          <note type="speaker" n="bd92a297">
            Anf. 33 LEIF PAGROTSKY (s) replik:
          </note>
          <u who="leif_pagrotsky_0992af" xml:id="i-be25a5d1f5df4165-3" n="2cffcd15">
            <seg n="6d9ca270">
              Herr talman! Detta är ett tillfälle jag gissar att kulturministern
              sett fram emot under lång tid: att få summera en hel mandatperiod
              när hon nu ska debattera sin fjärde kulturbudget. Jag hade väntat
              mig att det skulle vara såväl pukor och trumpeter som mycket stolthet
              och glädje, men när jag hörde hur tomt det var, hur lite om den
              egna politiken och vilka torftiga exempel på framsteg kulturministern
              tog upp blev till och med jag överraskad.
            </seg>
            <seg n="5c4ce751">
              Det mest konkreta jag hörde kulturministern säga var att museerna
              har satsats på. Museerna är ett av de tre prioriterade områdena
              barn och unga, kulturarvet och den nyskapande kulturen, om jag
              ska jag hjälpa kulturministern med en påminnelse. Satsningen är
              97 miljoner kronor. Man ska veta att museerna kostar 1 200 miljoner.
              Av dessa 97 miljoner kronor är 33 miljoner ren bokföring där konton
              har flyttats från försvaret till kulturbudgeten. Det innehåller
              inte en enda ny person eller en enda ny krona i statsutgift. Verkligheten
              är att museianslaget inte har ökat i takt ens med inflationen
              under hela den period då Lena Adelsohn har haft ansvar för budgeten.
              Detta är vad kulturministern håller fram som sin stoltaste insats.
              Det avslöjar mycket.
            </seg>
            <seg n="bcc24747">
              När det gäller den nyskapande kulturen: 1 500 kronor per månad
              i skattesänkning gör att människor nu kan köpa kultur. Jag ska
              berätta för kulturministern att det nu på morgonen kl. 9.30 kom
              ett pressmeddelande från Arbetsförmedlingen där det stod att sysselsättningen
              bland kulturarbetare minskar nästa år. Det är alltså efter att
              finansministern har proklamerat en uppgång i konjunkturen. Då
              minskar den med 3 procent. Den politik för att stärka kulturarbetarna
              och deras arbetsmarknad som ni har jobbat med i fyra år har Arbetsförmedlingen
              i dag deklarerat havererad. Den har inte fungerat. Den har inte
              lett till fler jobb utan till färre.
            </seg>
          </u>
          <note type="speaker" n="8edbe4aa">
            Anf. 34 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-15ff4387bdf087be-1" n="b7726ae6">
            <seg n="04f534d1">
              Herr talman! Det är klart att jag ser fram emot denna debatt.
              Jag är oerhört stolt.
            </seg>
            <seg n="e9327f9f">
              Det fanns en gång en författare som i alla fall tidigare stod
              Socialdemokraterna rätt nära, nämligen Anders Isaksson. Titeln
              på en av hans böcker börjar Alltid mer, aldrig nog . Och så är
              det väl med er också vad man än säger är det för lite, och det
              är fel. Även om jag skulle lägga fram en miljard kronor som jag
              hade hittat någonstans skulle oppositionen och framför allt Leif
              Pagrotsky säga: Det är inte nog. Det är för lite. Det visar på
              bristande vilja.
            </seg>
            <seg n="50a92997">
              Jag är alltså inte ett dugg förvånad över dessa synpunkter. Flera
              av mina kolleger har lyft fram olika delar av det vi föreslår
              i budgeten, och det finns ingen anledning för mig att upprepa
              allt de har sagt. Men vi kan tala om museerna. Jag ser att oppositionen
              har lite olika bud, men det man tycker ska gå till museerna för
              att några av dem ska kunna återinföra det man kallade fri entré
              ligger runt 2425 miljoner. Det finns inget som heter fri entré;
              det är alltid skattebetalarna som ska lägga ut pengarna.
            </seg>
            <seg n="fd956246">
              2425 miljoner är mycket pengar, men de räcker ändå inte. Riksdagens
              utredningstjänst har visat att det skulle behövas minst 6070 miljoner
              för att återinföra fri entré. Kostnaden är denna. Pengarna räcker
              ändå inte till någon form av fri entré.
            </seg>
            <seg n="c3e59ab9">
              Vi har satsat närmare 100 miljoner. De pengarna går tillbaka
              till museerna så att de kan bygga bra utställningar, fortsätta
              att arbeta med sitt pedagogiska arbete och forska. Därmed blir
              det också en ytterligare satsning på forskning på Utbildningsdepartementet.
            </seg>
            <seg n="a8ed91a0">
              Den satsning som ni är så stolta över var underfinansierad redan
              då. När man diskuterar utvecklingen och förändringen av antalet
              besökare tror jag att man rör ihop siffrorna. Det är på de kommunala
              museerna som det kommer färre barn och unga, inte på de statliga.
            </seg>
          </u>
          <note type="speaker" n="b8400d0c">
            Anf. 35 LEIF PAGROTSKY (s) replik:
          </note>
          <u who="leif_pagrotsky_0992af" xml:id="i-be25a5d1f5df4165-4" n="2cffcd15">
            <seg n="4af15ca8">
              Herr talman! Jag dristar mig till det enkla konstaterandet att
              när kulturministern ska summera fyra år, välja ett prioriterat
              område och sitt mest skrytiga exempel, väljer hon ett område där
              det inte har ökat ett endaste dugg. När jag stillsamt påpekar
              detta och då har jag inte berättat om alla effekterna på museerna
              på grund av minskningar får jag höra att oppositionen aldrig är
              nöjd och vill ha miljarder till allt. Inte ens miljarder är oppositionen
              nöjd med.
            </seg>
            <seg n="61c64ef5">
              Men, snälla kulturministern, är du nöjd med att museerna står
              och stampar där de var för fyra år sedan? Dessutom har de blivit
              av med Accesspengarna. Du har avskaffat dem. De var på 280 miljoner
              kronor år 2006. Nu är de 0 kronor, 0 öre, 0 euro och 0 cent eller
              vad man nu räknar med i dina läger.
            </seg>
            <seg n="eb186414">
              Du är stolt över dessa neddragningar, och jag kan inte förstå
              det. Jag skulle vilja ha en kulturminister i Sverige som slåss
              för kulturen, som vill ha mer pengar, som vill göra fler saker,
              som brinner av otålighet för allt som kan uträttas. Nu har vi
              en kulturminister som säger att inflationen har gjort att det
              finns några kronor till. De är visserligen inte tillräckligt många
              för att hålla jämna steg med vad som behövs i anslagen för att
              behålla personalen och locka folk att besöka samlingarna, men
              hon är så nöjd ändå därför att finansministern har gett pengarna
              till skattesänkningar.
            </seg>
            <seg n="e195beff">
              Det är en håglös och oambitiös attityd för att komma från en
              kulturminister. Det sker dessutom i ett läge med exploderande
              arbetslöshet bland kulturarbetare och när regeringen satsar pengar
              på konjunkturstimulanser: putsa simbassänger och anställa hembiträden
              på Rivieran. Kulturministern försöker inte ens få loss pengar
              för att vårda kulturarvet, för ett Accessprogram för museernas
              samlingar, få fart på kulturarvet. Där är det walkover från kulturministern
              i regeringsarbetet. Alla vi som hade förväntningar på att få en
              engagerad kulturminister som stödde Accessprojektet, som brann
              för de fria grupperna, som talade väl om vården av kulturarvet,
              sitter nu med en liknöjd kulturminister som är stolt över att
              saker och ting backar tillbaka. Jag är besviken.
            </seg>
          </u>
          <note type="speaker" n="50d5062f">
            Anf. 36 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-15ff4387bdf087be-2" n="b7726ae6">
            <seg n="34923b08">
              Fru talman! Jag vet inte om Leif Pagrotsky hade varit nöjd med
              mig om jag skulle ha varit nöjd med mig själv. Jag tror att det
              skulle vara tvärtom. Det hör väl till rollen att man ska anklaga
              någon för att inte vara engagerad.
            </seg>
            <seg n="6eb87bfb">
              Jag tror inte att jag har hört någon jag har mött i den här sektorn
              säga att jag inte är engagerad i kulturen. Men vi kan se på vad
              som hände under Leif Pagrotskys två år som kulturminister. Det
              var inte särskilt mycket. Det blev inte särskilt mycket mer pengar.
              Accessmedlen, som förvisso var viktiga, var ett förslag vi också
              stödde. Det var en tvåårig satsning. Vi kan vara glada åt den,
              men den var tvåårig. Den skulle ha upphört efter två år. Jo, det
              var faktiskt så! Vi har förstärkt satsningen att gälla ytterligare
              två år med 100 miljoner kronor. Sedan kommer också satsningen
              inom Lyft.
            </seg>
            <seg n="77904434">
              Jag ska försöka besvara frågorna i den mån jag hinner. Först
              var det kulturskaparnas arbetsmarknad. Det är klart att det är
              bekymmersamt, som det är för många andra människor i Sverige.
              Alla prognoser visar, tyvärr, att även om ekonomin vänder tar
              det tid innan det märks också på arbetsmarknaden. Siffrorna som
              kom i morse från Arbetsförmedlingen Kultur överraskade ingen.
              Vi kände till att detta skulle ske. Det är också därför vi har
              gjort de extra satsningarna i budgeten. Låt mig upprepa några.
            </seg>
            <seg n="d6a02ff5">
              Det blir nya medel till Konstnärsnämnden för två år. Allianserna
              har byggts ut tidigare under mandatperioden, och fortsätter att
              byggas ut med ytterligare pengar till Teateralliansen. Centrumbildningarna
              får 10 miljoner nästa år och 10 miljoner ytterligare året därpå.
              Det är just för att de hjälper till att hitta nya jobb. Skapande
              skola innebär pengar direkt till kulturskaparna.
            </seg>
            <seg n="00303f8e">
              Det blir ett nytt ersättningssystem för konstnärer som ställer
              upp på statliga institutioner. Det fanns inte tidigare. Det blir
              ett nytt stipendiesystem som ska ge fler möjlighet att ta del
              av kulturbudgeten. Entreprenörskap är motvilligt accepterat av
              Vänstern och Socialdemokraterna. Arbetsförmedlingen Kultur är
              duktig och jobbar proaktivt. Vi värnar upphovsrätten. Det blir
              mer pengar i lönekuvertet. Det går också till kulturskaparna.
            </seg>
            <seg n="013ab5fe">
              Med detta vill jag ändå önska den förre kulturministern en god
              jul.
            </seg>
          </u>
          <note type="speaker" n="c749f13a">
            Anf. 37 SIV HOLMA (v) replik:
          </note>
          <u who="siv_holma_28bf5d" xml:id="i-60a2e559b7762806-6" n="1cdf54f6">
            <seg n="3fe9bb78">
              Fru talman! Jag ska börja med att glädja kulturministern med
              att jag skulle applådera om kulturbudgeten ökade med 1 miljard.
              Då vill jag att pengarna används i denna lågkonjunktur för offensiva
              satsningar för fler kulturjobb. Vi har i vår budget försökt att
              göra detta.
            </seg>
            <seg n="52eb0790">
              Kulturministern sade att alla har glädje av skattesänkningar.
              Då måste jag göra kulturministern besviken och säga att det finns
              grupper som inte är glada av skattesänkningarna. Det är pensionärer,
              sjuka och arbetslösa. De har inte fått några förstärkningar. Det
              har varit tvärtom.
            </seg>
            <seg n="82136279">
              Jag utläser, utifrån en fördelningspolitisk analys, att det tydligen
              är bara de som har höga inkomster och arbete som ska få tillgodogöra
              sig mer av kulturen i vårt avlånga land. Det är beklagligt.
            </seg>
            <seg n="ee887a22">
              Jag skulle i det här sammanhanget ställa frågor. Det gäller pris-
              och löneomräkningen. Jag har haft förmånen att tidigare debattera
              dessa frågor med kulturministern. Jag har också utläst att det
              fanns ett visst löfte att förändra PLO-systemet så att sådana
              verksamheter som i dag inte ingår, framför allt de fria grupperna,
              skulle få tillgodogöra sig pris- och löneomräkningen.
            </seg>
            <seg n="89ff466b">
              Det finns en annan fråga där kulturministern också i ett tidigt
              skede avgav ett löfte, nämligen pensionerna. Det skulle bli en
              lösning på frågan om pensionerna till dansare och sångare. Vad
              har kulturministern tänkt göra för att agera för att det blir
              en varaktig lösning på frågorna?
            </seg>
          </u>
          <note type="speaker" n="2aee4a83">
            Anf. 38 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-15ff4387bdf087be-3" n="b7726ae6">
            <seg n="3ced6eca">
              Fru talman! Det är klart att det är bra att människor får mer
              pengar kvar i plånboken och på kontot efter skatt. Jag vet att
              Vänstern aldrig kommer att tycka att det är en god idé. Man vill
              hellre lägga beslag på mer av det som människor har arbetat ihop
              för att på politisk nivå avgöra vad pengarna ska användas till.
              Att vi har det högsta skattetrycket i världen räcker inte för
              Siv Holma och vänsteralliansen. Det kommer det aldrig att göra.
              Man vill alltid ha mer. Alltid mer, aldrig nog.
            </seg>
            <seg n="143f1eee">
              Det är alltid intressant hur människor trots allt använder de
              pengar de får kvar efter att skatten har sänkts. Bland annat i
              SCB:s statistik har det framkommit att mer används till kultur,
              fritid och idrott. Det måste ändå vara något positivt.
            </seg>
            <seg n="1fe98347">
              Att det sedan finns några grupper som inte har fått sänkta skatter
              kan möjligen vara beklagligt, men det är viktigt att få dem som
              arbetar att fortsätta att arbeta och ha mer pengar kvar. Det har
              också sin betydelse för konsumtionen.
            </seg>
            <seg n="c70bff0c">
              Pris- och löneomräkningen är en fråga som kan vara komplicerad
              för tittarna. Det handlar om procenttal fram och tillbaka. Men
              eftersom vi nu ska ha diskussionen: Ingen har fått mindre pengar.
              Alla har fått mer. Alla har fått mer pengar än inflationen. Dessa
              1 ½ procent, som jag vet att Siv Holma återkommer till, är inte
              pengar som har försvunnit från kulturen. De finns kvar inom kulturbudgeten
              men läggs på annat som vi i alliansregeringen tycker är prioriterat.
            </seg>
          </u>
          <note type="speaker" n="05d510f9">
            Anf. 39 SIV HOLMA (v) replik:
          </note>
          <u who="siv_holma_28bf5d" xml:id="i-60a2e559b7762806-7" n="1cdf54f6">
            <seg n="6c0701ec">
              Fru talman! Jag blir besviken på att kulturministern har en så
              cynisk uppfattning om att det är beklagligt att pensionärer inte
              jobbar, att sjuka inte jobbar och att arbetslösa inte jobbar.
              Problemet är att det är närmare 1112 procents arbetslöshet. Var
              finns jobben? Ska man skuldbelägga den enskilda individen? Du
              har inget arbete, alltså ska du inte ta del av någon kultur. Du
              är pensionär, och därför ska du inte få tillgodogöra dig detta.
            </seg>
            <seg n="496445b1">
              Nej, skattenivåer är inget självändamål. Det är någonting som
              vi gemensamt kommer överens om för hur vi ska organisera vårt
              samhälle. Du får antingen betala det själv eller så får du betala
              det genom en gemensam finansiering via skatteinkomsterna. Det
              är inget självändamål, utan det handlar om hur man vill bygga
              ett samhälle.
            </seg>
            <seg n="23b0f882">
              Den här synen på skattesystemet handlar i grund och botten om
              solidaritet. Det handlar om att vi är solidariska med varandra.
              De som har mindre pengar ska ha samma möjligheter som andra som
              har mer pengar att ta del av kulturen.
            </seg>
            <seg n="5052b619">
              När det gäller PLO går systemet egentligen ut på att man ska
              få kompensation för de faktiska fördyringarna som har skett under
              det år som har gått. Nu säger kulturministern att det inte har
              blivit mindre pengar utan att de har fått mer.
            </seg>
            <seg n="c60b745b">
              Jo, de som är inne i systemet har fått mer pengar, men de har
              inte fått kompensation för fördyringarna. Det innebär faktiskt
              en urholkning, och detta var en synpunkt och åsikt som kulturministern
              delade när kulturministern var i opposition. Jag trodde faktiskt
              att detta var någonting som vi tillsammans kunde lägga kraft bakom
              när det gäller just kulturutövarna.
            </seg>
          </u>
          <note type="speaker" n="1d8d3dad">
            Anf. 40 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-15ff4387bdf087be-4" n="b7726ae6">
            <seg n="74d4eedd">
              Fru talman! Vi får se om två minuter räcker.
            </seg>
            <seg n="b021c81d">
              Någon påpekade att vi har en kristid, och jag är också tvungen
              att påminna Siv Holma om det. Under den förra kristiden drog den
              socialdemokratiska regeringen, era tänkta samarbetspartner, ned
              kulturbudgeten med 11 procent minus 11 procent och det gällde
              även public service som ni alltid värnar om i alla sammanhang.
              Vi har inte dragit ned kulturbudgeten. Den har ökat. Någon gång
              måste vi komma till fakta, och det vägrar Siv Holma att göra.
              Jag vet inte hur jag ska kunna nå henne!
            </seg>
            <seg n="d2722ed5">
              Sedan tycker jag att det är svårt när Siv Holma beskyller mig
              för cynism när jag säger att människor måste ha rätt att kunna
              behålla mer av de pengar som de har tjänat ihop. Ingen har fått
              mer i skatt. Några har fått lägre skatt. Det tycker jag att vi
              ska glädjas åt. Sedan har vi en syn på att det är mycket vi ska
              betala gemensamt. Det är inget annorlunda nu. Det är därför vi
              också betonar välfärdsfrågorna. Det är inte så att kulturen har
              försvunnit. Sverige ligger nästan i topp på samtliga områden,
              och vi båda tycker att vi kan göra mer eftersom vi värnar kulturen.
            </seg>
            <seg n="a5eb4ef2">
              Det är inte så att kulturens andel har minskat. Det är faktiskt
              inte så. Cynism tycker jag däremot att det var när mellan 140
              och 150 människor om dagen förtidspensionerades i tio års tid
              under den förra regeringen fast de kanske egentligen efter rehabilitering,
              om de hade fått någon, hade kunnat komma tillbaka till jobb. Det
              är cynism att inte värna arbetslinjen, inte låta människor komma
              till sin rätt och inte låta dem få rehabilitering. Det tycker
              jag är cynism.
            </seg>
          </u>
          <note type="speaker" n="81367549">
            Anf. 41 ESABELLE DINGIZIAN (mp) replik:
          </note>
          <u who="esabelle_dingizian_3bf849" xml:id="i-84852e367514cf70-5" n="263f976e">
            <seg n="aeb9a9de">
              Fru talman! I mitt anförande sade jag att Skapande skola naturligtvis
              är bättre än ingenting. Kulturministern är orolig därför att Miljöpartiet
              inte tror på Skapande skola, men jag vill försäkra nya lyssnare
              om att Miljöpartiet lägger exakt lika mycket pengar som alliansen
              och övriga partier gör på barn och ungdomar.
            </seg>
            <seg n="bc45c59b">
              Skillnaden är att vi förespråkar en annan form av satsning. Vi
              vill ha en satsning som bygger på ett nedifrånperspektiv och på
              ett lokalt, långsiktigt utvecklingsarbete där kommunens egna satsningar
              integreras och där man kan titta på det enskilda barnet.
            </seg>
            <seg n="2a55fb34">
              Jag tycker att Skapande skola inte är optimalt, och det är framför
              allt inte rättvist eftersom det är en viss peng som går till alla
              barn. Om man tittar i regeringens proposition Tid för kultur kan
              man se och jag vill påminna om det jag sade tidigare att skillnaderna
              är väldigt stora. När det gäller kulturvanor är skillnaderna störst
              mellan flickor och pojkar, mellan barn och unga från storstäder
              och från mindre städer samt mellan barn och unga med respektive
              utan funktionshinder.
            </seg>
            <seg n="a407d8aa">
              Av den anledningen tycker jag att Skapande skola inte erbjuder
              varje barn det de egentligen skulle ha nytta av eftersom deras
              förutsättningar är så olika.
            </seg>
          </u>
          <note type="speaker" n="f3a62326">
            Anf. 42 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-15ff4387bdf087be-5" n="b7726ae6">
            <seg n="34299d48">
              Fru talman! Jag hörde vad Esabelle Dingizian sade i debatten
              tidigare. Hon sade att det var bättre än ingenting. Eftersom det
              före Skapande skola inte fanns några pengar fanns det väl ingenting
              till barnkultur då, och då är det ju bra att åtminstone de här
              pengarna finns som vi förhoppningsvis ska bygga ut till hela grundskolan.
            </seg>
            <seg n="ad573071">
              Visst är det så, och det framhålls också, precis som Esabelle
              läste upp, att det ser olika ut. Men de här pengarna är inte tänkta
              att bara vara till barnkulturen. Det är stimulansmedel till skolorna
              som ska bygga på det som redan görs, för det sker väldigt mycket.
              Vi kommer nog aldrig, hur mycket vi än jobbar, kunna åstadkomma
              en fullkomlig, total rättvisa där alla får efter behov och möjligheter.
              Det här är, tycker vi ändå, ett bra sätt att låta kulturen ta
              tydligare plats också i skolan. Därför är jag väldigt glad för
              de här pengarna även om det kan tyckas som att somliga kanske
              får mer än andra.
            </seg>
            <seg n="4c98a64d">
              När det gäller nedifrånperspektivet tycker jag att det är intressant.
              Jag har nämligen stor sympati för detta hos Miljöpartiet, men
              jag kan också konstatera att Socialdemokraterna har en lite annan
              uppfattning oavsett om vi talar om den här frågan eller om regionaliseringen,
              där de snarare odlar en viss misstänksamhet mot detta när man
              på lokal och individuell nivå både får ta ett större ansvar och
              visa ett större engagemang. Man ser ju helst att sådant här ska
              beslutas ovanifrån.
            </seg>
            <seg n="8b689a17">
              Hur ni ska få ihop det här så småningom i era kommande alternativ
              som vi inte riktigt har fått ta del av i debatten vet jag inte.
            </seg>
          </u>
          <note type="speaker" n="add7298a">
            Anf. 43 ESABELLE DINGIZIAN (mp) replik:
          </note>
          <u who="esabelle_dingizian_3bf849" xml:id="i-84852e367514cf70-6" n="263f976e">
            <seg n="8270c649">
              Fru talman! Alla barn får inte lika mycket, och jag tycker att
              skillnaderna är väldigt stora. Jag tycker att alla ska läsa Kulturrådets
              rapport, därför att jag tycker att man ska vara lite kritisk när
              det ändå handlar om 112 miljoner kronor. Där kan man läsa att
              av landets ca 300 friskolor med elever i årskurs 79 har 108 sökt
              bidraget, det vill säga en tredjedel. 200 friskolor har alltså
              inte sökt de här pengarna, vilket betyder att barnen inte har
              fått de här pengarna.
            </seg>
            <seg n="a016d1d6">
              Om man sedan läser vidare i rapporten ser man också att långt
              från alla skolor har sökt pengar. Varför? Jo, förmodligen därför
              att det är väldigt besvärligt för skolorna att söka projektpengar
              år efter år. Man ska hitta på vad man ska göra, man ska ansöka
              och man ska skicka in rapporter. Här står att lärarna har upplevt
              att tid har saknats för att planera och genomföra insatserna.
              Dialogen mellan samordningsfunktion, skola och kulturliv har varit
              bristfällig. Lärarna har upplevt att de saknar kompetens för att
              arbeta med kultur i skolan. Fler punkter finns i rapporten.
            </seg>
            <seg n="c99cefab">
              Här står alliansen i dag och är stolt över att man har lagt 112
              miljoner kronor på någonting som egentligen inte fungerar väldigt
              bra. Jag vill att kommunerna tar större ansvar i de lokala satsningarna
              och kan göra bättre satsningar för alla barn oavsett om de går
              i en friskola eller inte.
            </seg>
          </u>
          <note type="speaker" n="6ef7595d">
            Anf. 44 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-15ff4387bdf087be-6" n="b7726ae6">
            <seg n="1e8c4261">
              Fru talman! Jag tycker också att det är märkligt att friskolorna
              inte har sökt i större utsträckning. Jag gläder mig åt att vi
              i Miljöpartiet har en sann friskolevän. Det är också en klar skiljelinje
              i det rödgröna vänsterexperimentet.
            </seg>
            <seg n="af15fc46">
              Detta kan möjligen beror på att många friskolor har kultur som
              sitt speciella profilämne. Det kan vara en förklaring, för det
              är vanligare i friskolorna än i de kommunala skolorna.
            </seg>
            <seg n="8b38d6a3">
              Det som Esabelle läste upp kan uppfattas som ett bekymmer i en
              del skolor. Det är just därför det är så viktigt med de här pengarna.
              Trots att kultur, estetiskt lärande och estetiska ämnen är så
              tydligt utsatt i läroplanerna är det inte alltid så skolorna arbetar.
              Det var det som visade sig redan första året; man hade inte en
              vana att tänka på kulturfrågor och kreativa frågor och inkorporera
              dem på ett naturligt sätt i skolans arbete. Just därför var det
              otroligt viktigt.
            </seg>
            <seg n="0d75d4ca">
              Jag har hört flera säga att det här är administrativt krångligt.
              Just därför har jag frågat både hos Kulturrådet och på skolorna
              om man uppfattar det som krångligt. Nej, egentligen inte, säger
              man. Om man tycker att det här är besvärligt handlar det nog snarare
              om en motvilja mot att arbeta på ett nytt sätt. Det finns tyvärr
              i många skolor också. Men det är så viktigt att man gör det, för
              i det här ligger mycket av våra barns och vårt lands framtid.
            </seg>
          </u>
          <note type="speaker" n="5ce8d8a7">
            Anf. 45 LEIF PETTERSSON (s):
          </note>
          <u who="leif_pettersson_36efe8" xml:id="i-3d4eca59351aef23-0" n="298b6f60">
            <seg n="47c2d8a0">
              Fru talman! Jag ska under anförandet uppehålla mig vid svensk
              film och dess möjligheter. Det är en viktig del av kulturpolitiken,
              minst sagt.
            </seg>
            <seg n="29543577">
              I dag är svensk film väl ansedd utomlands. Den bidrar till en
              positiv bild av Sverige och drar dessutom inkomster till vårt
              land. Svensk film får priser runt om i världen på olika filmfestivaler.
              Det finns stora förhoppningar om att en svensk film i år ska bli
              nominerad till det största av filmvärldens priser, nämligen en
              Oscar.
            </seg>
            <seg n="e4cb8b1c">
              Samtidigt kan man fundera på hur det här är möjligt. Svensk film
              dras med en ständig underfinansiering. Svenska Filminstitutet
              kan i år bara ge bidrag till 14 filmer. Detta beror på att det
              inte finns pengar till fler filmer om inte filminstitutets andel
              av finansieringen ska bli alltför liten. Det borde vara betydligt
              fler om den långsiktiga kvaliteten ska kunna upprätthållas. Det
              borde göras ett 25-tal spelfilmer varje år i vårt land. Då skulle
              vi ha potentiella Oscarsvinnare, eller i varje fall Oscarsnominerade,
              betydligt oftare än vad som nu är fallet. Med nuvarande filmavtal
              som grund kan det bli ännu färre filmer som får stöd. Pengarna
              räcker helt enkelt inte. Det är en utveckling som riskerar svensk
              films framtid.
            </seg>
            <seg n="0d76a60e">
              I det här sammanhanget ska man bara inte tala om dokumentärfilmarnas
              villkor. Det finns de som tvingas leva på månadsinkomster på mellan
              500 och 2 000 kronor bara för att de vill göra film. Filmer som
              Bananas! och Drottningen och jag är mästerverk i genren. Svensk
              dokumentärfilm är världsledande, kan man lugnt påstå. Svensk dokumentärfilm
              är värd bättre förutsättningar.
            </seg>
            <seg n="d7bc4317">
              Svenska Filminstitutet säger för sin del att det behövs 100 nya
              friska miljoner till svensk film utöver det som filmavtalet ger.
              I den summan ryms både spelfilm och dokumentärfilm, bland annat.
              Jag vill inte här göra någon värdering av detta, men jag konstaterar
              att filminstitutet borde veta vad man pratar om. Jag tycker att
              det här borde vara en av utgångspunkterna för en framtida svensk
              filmpolitik.
            </seg>
            <seg n="2f2af630">
              Fru talman! Det var mot den här bakgrunden en stor besvikelse
              för oss socialdemokrater när Filmutredningens resultat kom. Det
              blev inget nytt filmavtal. Det blev ingen ny filmpolitik. Från
              de här utgångspunkterna blev det i stort sett ingenting alls.
              De enda man kan klandra för detta är regeringen. De visste när
              filmavtalet går ut. De visste att det var ett ifrågasatt avtal.
              De visste att något nytt måste komma i stället. Den senfärdighet
              som regeringen har visat i filmfrågan är anmärkningsvärd. Regeringen
              borde ha agerat tidigare och mer kraftfullt.
            </seg>
            <seg n="c62f3e79">
              Jag vill inte på något sätt kritisera filmutredaren. Han gjorde
              så gott han kunde med de snäva tidsramar och de förutsättningar
              han fick. Men det visade sig att det inte fanns förutsättningar
              att lyckas på den korta tid och med de förutsättningar han hade
              fått för sitt uppdrag.
            </seg>
            <seg n="69a32ccc">
              Vad som händer nu är skrivet i sand. Avtalet, eller det som nästan
              är avtalet eftersom alla inte är med, prolongerades i två år.
              Det innebär att man egentligen har ett år på sig. Sedan måste
              det nya finnas på plats eller i varje fall vara framme. Dessutom
              ska svensk film leva med förutsättningar som ingen egentligen
              tror på. Men vi ser inget från regeringen. De verkar i stort sett
              helt förstenade och lamslagna. Nej, fru talman, det här duger
              inte. Regeringen måste agera för svensk films framtid.
            </seg>
            <seg n="edbb8066">
              Jag för min del ser gärna ett omarbetat filmavtal som stärker
              de långsiktiga villkoren för svenska filmare och svensk film.
              Filminstitutets farhågor och krav måste tas på allvar. Ett nytt
              avtal kommer inte att bli detsamma som det gamla. Nya aktörer
              måste in. Utländska erfarenheter måste tas in i arbetet. Varför
              inte titta på de polska erfarenheterna? Det är bråttom nu bråttom
              för svensk film!
            </seg>
            <seg n="7f3d157f">
              Visst remissbehandlas Filmutredningen just nu. Vi vet ännu inte
              vad som kommer att sägas. Men de remissinstanser jag har pratat
              med verkar inte särskilt hoppfulla. De verkar nästan ha givit
              upp. Jag hoppas naturligtvis att så inte är fallet, men regeringen
              måste nu ge tydliga signaler om filmen och filmens framtid. Återigen
              säger jag: Detta duger inte! Regeringen måste agera nu för svensk
              films framtid.
            </seg>
            <seg n="74dfa243">
              Fru talman! Filmutredningen kom också med andra viktiga förslag
              sådant som ligger utanför filmavtalet. Det är sådant som kan verkställas
              betydligt snabbare. Digitaliseringen av svenska biografer är det
              ena. Här lämnade utredningen ett i mitt tycke bra förslag. Man
              pekade på en möjlig trepartslösning där biograferna, staten och
              lokala eller regionala intressen skulle stå för varsin tredjedel
              av de för svensk film så viktiga investeringarna. Vi socialdemokrater
              har i vårt budgetalternativ avsatt 10 miljoner till det här. Det
              är en bra början på det som nödvändigtvis måste komma. Här kan
              regeringen lämna ett positivt besked för svensk films framtid,
              gå med på vårt förslag och satsa 10 miljoner på digitalisering
              av svenska biografer.
            </seg>
            <seg n="f969cfc7">
              Vi vet dessutom att detta öppnar så många andra möjligheter.
              Vi behöver inte ens nämna de direktsända operorna från Metropolitan;
              alla vet vad detta innehåller och håller med om att det är bra.
              Många här kanske till och med har besökt evenemangen. Men tänk
              också på alla andra möjligheter! De evenemang man kan direktsända
              från alla delar av landet är många. Det är opera från Kungliga
              Operan, teaterföreställningar från Dramaten, idrottsevenemang
              från världens alla hörn och konserter med artister som aldrig
              kommer till de mindre orterna för att inte tala om interaktiva
              konferenser som sparar både miljö och tid för deltagarna. Allt
              fler nyttjar nu den möjligheten. 3D-möjligheter som gör att biograferna
              kan erbjuda någonting utöver det vanliga blir också betydligt
              bättre tillgodosedda med denna nya teknik. Det är egentligen bara
              fantasin som sätter gränser för vad som är möjligt.
            </seg>
            <seg n="6ae0137e">
              Fru talman! Jag vill också ta chansen att prata om de regionala
              resurscenter som finns runt om i landet. De är otroligt viktiga
              för att barn och ungdomar ska kunna komma i kontakt med film.
              De spelar en viktig roll när det gäller att få fram nya unga filmare,
              och de är även viktiga för produktionen av svensk kortfilm både
              spelfilm och dokumentärer. Kort sagt: Regionala resurscenter är
              viktiga för svensk films framtid. Trots detta finns det inte tillräckligt
              med pengar för att de ska kunna fullgöra sitt uppdrag. Det är
              inte bra. Detta måste finnas med i en framtida filmpolitik.
            </seg>
            <seg n="59722799">
              Fru talman! Jag började med att tala om svensk film på den internationella
              scenen och ska även sluta där. Vi socialdemokrater anser att vi
              ska satsa just nu, när det går bra för svensk film. Vi föreslår
              därför i vårt budgetalternativ ett stöd till internationell lansering
              av svensk film. Vi vill lägga 10 miljoner på detta. Vi tror att
              när det går bra är det rätt tid att satsa. Vi tror att då kan
              vi rida på vågen. Vi tror att svensk film skulle kunna nå ännu
              fler framgångar med denna uppbackning. Vi skulle kanske till och
              med kunna få en svensk Oscarsvinnare!
            </seg>
          </u>
          <note n="08e28e23">
            Jag yrkar bifall till reservationerna 7 och 13.
          </note>
          <note type="speaker" n="6b17fda9">
            Anf. 46 DAN KIHLSTRÖM (kd) replik:
          </note>
          <u who="dan_kihlstrom_3dee82" xml:id="i-7e7a26cb0367b39f-3" n="2e5b6a84">
            <seg n="cc931421">
              Fru talman! Det är roligt att få pröva den här sidan också och
              vara den som begär replik när vi diskuterar filmpolitiken, som
              Leif Pettersson har tagit upp. Vi var inne lite kort på detta
              i ett replikskifte förut.
            </seg>
            <seg n="2b34579d">
              Låt mig deklarera klart och tydligt att filmpolitik är viktigt.
              Vi i alliansen tycker att filmpolitik är oerhört viktigt, både
              inom kulturpolitiken och för svensk del, som Leif Pettersson var
              inne på.
            </seg>
            <seg n="c88f3a5f">
              I början tog Leif upp de prioriteringar som Filminstitutet gör
              och sade att det bara räcker till 14 filmer. Jag vet också att
              det behövs mer resurser inom detta område, men jag har väl uppfattat
              det så att det är en egen prioritering som Filminstitutet har
              gjort. I stället för att ge små summor till många filmer har Filminstitutet
              valt att prioritera att lägga större resurser på färre filmer.
              Det är viktigt att det kommer fram i sammanhanget att det är så.
            </seg>
            <seg n="5f4ebc56">
              Det är lite orättfärdigt att ge sig på regeringen och påstå att
              den skulle vara passiv. I alla andra sammanhang tycker vi att
              utredningsinstrumentet är viktigt. Den utredning som Leif Pettersson
              redogör för är precis avslutad nu. Jag tycker att vi ska ha respekt
              för det utredningsinstitut vi har. Vi har en utredare som kommer
              med ett förslag. Därefter följer en remissrunda där de som är
              engagerade i frågan får inkomma med synpunkter. Sedan får regeringen
              ta tag i de synpunkter som har kommit in genom remisserna och
              de som utredaren ger. Därur utformas en ny filmpolitik.
            </seg>
          </u>
          <note type="speaker" n="68ed328b">
            Anf. 47 LEIF PETTERSSON (s) replik:
          </note>
          <u who="leif_pettersson_36efe8" xml:id="i-3d4eca59351aef23-1" n="298b6f60">
            <seg n="615d1e40">
              Fru talman! Jag vill först tala om finansieringen. Det är så,
              Dan, att filmerna i Sverige totalt sett är underfinansierade.
              Svenska Filminstitutet hade att välja mellan två saker: att fortsätta
              med denna ordning eller att välja att satsa på ett mindre antal
              filmer. Man valde den senare vägen, som har visat sig vara framgångsrik
              för svensk film. Vi har filmer som har spelat in stora belopp
              i utlandet, exempelvis i USA. Låt den rätte komma in är bara ett
              sådant exempel.
            </seg>
            <seg n="3a939327">
              Men det handlar om hur stor andel i en films finansiering som
              institutet ska vara med i. Om Filminstitutet inte går in med dessa
              medel kommer det inte att finnas någon annan som gör det heller.
              Filmer finansieras i dag inte bara med svenska medel, utan också
              utländska aktörer kommer in. De tittar ganska mycket på hur mycket
              Filminstitutet går in med.
            </seg>
            <seg n="e12bfa8e">
              Som jag sade i mitt anförande visste regeringen när filmavtalet
              gick ut, att det var ett ifrågasatt avtal och att någonting nytt
              måste komma i stället. Varför sätter man då i gång Filmutredningen
              efter Kulturutredningen? Glömde man kanske bort Filmutredningen
              eller till och med att filmen är en del av kultursfären? Det kan
              man fråga sig. Nej, Filmutredningen skulle ha satts i gång betydligt
              tidigare. Med det hade vi i dag haft tid på oss att diskutera
              hur svensk film ska se ut. Filmen är inte en del av detta, som
              det framställs i dag. Det är bara att beklaga att det är på det
              sättet. Jag vill inte säga att vi är bättre där, utan vi har haft
              samma problem med filmen. Det vill jag ha sagt med en gång, så
              behöver du inte säga det.
            </seg>
          </u>
          <note type="speaker" n="62d1562d">
            Anf. 48 DAN KIHLSTRÖM (kd) replik:
          </note>
          <u who="dan_kihlstrom_3dee82" xml:id="i-7e7a26cb0367b39f-4" n="2e5b6a84">
            <seg n="abbf77c7">
              Fru talman! Vi kan naturligtvis hålla på och diskutera när, var
              och hur utredningen skulle ha tillsatts. Men frågan var om vi
              ska ha respekt för det instrumentet när vi tillsätter en utredning
              och en utredare arbetar fram ett förslag och möjlighet att inkomma
              med remisser och sedan jobba vidare med det. Jag ville peka på
              det och på Filminstitutets prioriteringar.
            </seg>
            <seg n="03dafb61">
              Visst, det behövs säkert större resurser på filmområdet för att
              svensk film ska vara stark i framtiden, också internationellt.
              Jag är den förste att stryka under det. Det är en ganska stor
              och omfattande fråga.
            </seg>
            <seg n="378e2b54">
              Leif Pettersson berörde i sitt anförande den problematik som
              finns när det gäller avtalsmodellen, som jag i grunden tycker
              är en bra modell. Men tiderna och tekniken har förändrats. Vi
              har fått nya visningsfönster och annat. Det är inte alldeles enkelt
              att få till detta. Då handlar det om att skapa en ny filmpolitik.
              Det fordras också tid och tänkande omkring de frågorna.
            </seg>
            <seg n="81efd976">
              Jag vill än en gång peka på att alliansregeringen och allianspartierna
              tycker att filmpolitiken är oerhört viktig och en viktig del i
              den svenska kulturpolitiken. Precis som jag sade förut i ett replikskifte
              har vi den högt upp på vår agenda.
            </seg>
            <seg n="2bd1c85d">
              Leif Pettersson talar om den polska modellen, som togs upp bland
              annat på filmkonventet i Luleå. Det är en typ av avgiftsmodell.
              Vem ska betala den avgiften i Sverige?
            </seg>
          </u>
          <note type="speaker" n="bf747624">
            Anf. 49 LEIF PETTERSSON (s) replik:
          </note>
          <u who="leif_pettersson_36efe8" xml:id="i-3d4eca59351aef23-2" n="298b6f60">
            <seg n="ac0f7f8f">
              Fru talman! Det polska exemplet ville jag bara lyfta in i debatten.
              Det är ingenting som jag tror att vi kan finansiera svensk film
              med. I Polen har man gjort så att alla som finns på filmens område
              har betalat en viss procentsats. Jag tror inte att det är en lösning
              för svensk films framtid. Den svenska marknaden är för liten.
              Det sade också den polske man som presenterade detta förslag.
              Polen är ett land med 40 miljoner invånare, något helt annat än
              Sverige.
            </seg>
            <seg n="6de370fc">
              Man kan säga att vi ska vänta på Filmutredningen. Ja, det måste
              vi naturligtvis göra. Men remissinstanserna säger ungefär att
              det inte finns så mycket att svara på. Vad ska vi tycka om det
              här? Det är en prolongering av avtalet. Jaha. 25 procents moms
              vill ingen ha. Nej, men då måste någon inse att vi måste agera
              snabbare. Det går inte att sitta och vänta. Det är tillräckligt
              för mig i alla fall.
            </seg>
            <seg n="f8aaa315">
              Sedan är det en massa saker som inte har med filmavtalet att
              göra som utredningen föreslår och som också är viktiga att få
              på plats. Jag tror att vi måste få en ny svensk filmpolitik på
              helt andra områden. Då kan vi kanske vara överens om att det är
              den vägen vi måste gå. Hur det här ska se ut och vilka detaljer
              det ska innehålla kan vi inte säga någonting om i dag. Vi vet
              inte alla förutsättningar för det. Men vi kan inte sitta och vänta
              på det. Det är bråttom. Vi måste göra det nu. Det är min viktiga
              slutsats.
            </seg>
            <seg n="dad0666a">
              Det talas om visning i olika fönster. Ny film visas i dag på
              biografer. Kom ihåg det! På tv är det gammal film vi tittar på.
            </seg>
          </u>
          <note type="speaker" n="43251a4b">
            Anf. 50 AMINEH KAKABAVEH (v):
          </note>
          <note n="5edc77b1">
            Fru talman! Jag skulle vilja börja med att yrka bifall till reservation
            2.
          </note>
          <u who="amineh_kakabaveh_08f6a8" xml:id="i-b23475969fe106e9-0" n="242d99a9" prev="i-bbcc57cf90357b8b-0">
            <seg n="109d9567">
              Fru talman! Alla barns och ungas rätt till kultur är en grundläggande
              rättighet. Det är samhällets ansvar att ge alla barn i landet
              lika goda möjligheter att bygga vidare på den första upptäckar-
              och skaparglädjen, på lusten att söka kunskap och lära sig nya
              saker. Att vi dessutom har förbundit oss till detta genom att
              underteckna barnkonventionen gör inte åtagandet mindre viktigt.
              Detta innebär att alla flickor och pojkar under hela sin uppväxt
              har tillgång till kulturella verksamheter där de själva är skapande,
              men också att de får uppleva professionellt utövad kultur.
            </seg>
            <seg n="2be7b81b">
              I kontrast till detta står dessvärre kommersialiseringen av barnkulturen,
              könssegregering och exploatering av barn i medier och i samhället
              i stort. Vi i Vänsterpartiet vill vända denna utveckling genom
              att ge barn och ungdomar förutsättningar att konsumera och skapa
              kultur på sina egna villkor oavsett kön, klass och etniskt tillhörighet.
              Var och i vilka områden man bor ska inte göra skillnad.
            </seg>
            <seg n="1e28c057">
              Fru talman! En grundförutsättning för att kulturen ska kunna
              utvecklas är att det ges utrymme för utövande av kultur. Det kan
              handla om replokaler, skapande verkstad, teaterlokaler och mycket
              annat.
            </seg>
            <seg n="52d5d2bd">
              Fru talman! Demokrati, solidaritet och omsorg utvecklas i ömsesidiga
              relationer mellan människor. Därför är det fundamentalt att slå
              vakt om möjligheten att träffas, och för att kunna göra det behövs
              kostnadsfria mötesplatser. Det behövs både för arrangemang och
              för eget skapande. Det behövs också utrymme för verksamhet som
              inte är organiserad.
            </seg>
            <seg n="26588348">
              Sedan början av 90-talet har fritidsgårdarna blivit allt färre
              i Sverige. En anledning är de kraftfulla nedskärningar som Sveriges
              kommuner har gjort, besparingar som främst drabbar de icke-lagstadgade
              verksamheterna, till exempel fritidsgårdsverksamhet och den öppna
              verksamheten. Den nedläggning av fritidsgårdar som har ägt rum
              under de senaste årtiondena får nu förödande följder. Visst finns
              det positiva undantag, men som helhet saknas det mötesplatser
              där de unga själva är med och påverkar innehållet. Fysiska mötesplatser
              som är icke-kommersiella och drogfria och där de unga själva är
              med och påverkar innehållet är viktiga.
            </seg>
            <seg n="f56e7cb0">
              Det måste helt enkelt skapas fler mötesplatser där såväl flickor
              som pojkar ges lika utrymme att utvecklas och växa på lika villkor.
              Att möta och vägleda de ungdomar som särskilt behöver det borde
              vara ett samhällsansvar. Ungdomar ska ingå i samhällsgemenskapen
              för att kunna stärkas och tillåtas driva sina egna frågor.
            </seg>
            <seg n="58e767af">
              Fru talman! Mot bakgrund av detta anser jag att regeringen bör
              återkomma i frågan om kommunernas skyldighet att bedriva fritidsverksamhet.
              Det finns också ett tydligt klassperspektiv i denna fråga. Det
              finns i dag många barn som är fattiga. Dessa barns föräldrar har
              inte möjlighet att betala dyra kurser, och de kan inte heller
              prioritera resor till kulturinstitutioner för att erbjuda kulturupplevelser.
              I Helsingfors kan en resa för en familj från förorten till staden
              kosta hundratals kronor bara i transportkostnader med tunnelbana
              eller bussar. På landsbygden handlar det också om långa avstånd
              och därmed om brist på tillgänglighet.
            </seg>
            <seg n="2a452f60">
              Det finns exempel på att korta avstånd kostar ännu mer att resa
              än långa, till exempel att åka till centrala Helsingfors. Tänk
              er då att åka till en annan stad för till exempel en konsert.
              Självklart är det viktigaste uppdraget att bekämpa fattigdomen,
              men denna ambition finns tyvärr inte hos högerregeringen. Snarare
              har andelen fattiga barn och fattiga hem ökat enormt de senaste
              åren.
            </seg>
            <seg n="c54c5803">
              Vi måste ge utrymme för kulturupplevelser som inte kostar och
              som man kan ta del av på nära håll. Därför måste vi satsa på sådana
              platser både i storstäder, i förorter och på mindre orter på landsbygden.
            </seg>
            <seg n="7daba5a6">
              Fru talman! I dag saknas i Sverige en nationell scen med övergripande
              ansvar för scenkonst för barn och unga. Visserligen arbetar man
              på många håll med teater för barn, men ingen institution har ansvaret
              för utveckling av och forskning om denna form av scenkonst. Många
              framträdande scenkonstnärer i landet har genom åren utbildats
              inom ramen för Helsingforss Stadsteaters verksamhet, till exempel
              vid scenen Unga Klara, som också har haft ett nära samarbete med
              Dramatiska Institutet. Vi i Vänsterpartiet menar att det finns
              ett nationellt ansvar för barn- och ungdomsteater som kunde tillgodoses
              genom att göra Unga Klara till en sådan nationell scen.
            </seg>
            <seg n="5c25f07c">
              Fru talman! Förskolan och skolan har ett stort ansvar för barnens
              tillgång till professionell kultur och för att de deltar i skapande
              verksamheter och utvecklas på jämlika och jämställda villkor.
              De estetiska ämnenas roll i skolan är mycket viktiga för barnens
              utveckling i fråga om både eget skapande och analys och förståelse
              av omvärlden. Men tyvärr vill högerregeringen inte förstå detta.
              Därför vill man ta bort de estetiska ämnena på gymnasieskolan.
            </seg>
            <seg n="edb3004e">
              Om vi ska nå målet att alla barn och unga ska ha rätt till kultur
              behövs kompetensutveckling och utbildning av lärare, museipedagoger,
              konstpedagoger, dans- och teaterpedagoger och så vidare. Vänsterpartiet
              anser att det behövs en stor mängd av nya kulturpedagoger och
              genuspedagoger inom skolan för att uppfylla kraven på att ge alla
              barn möjlighet att uppleva och utveckla sina behov och talanger
              på lika villkor. Barn och unga, särskilt flickor, måste också
              ha rätt att själva komma till tals. Det gäller deras egen vardag.
            </seg>
            <seg n="b71b64f8">
              Vi i Vänsterpartiet menar att för att stärka barns och ungas
              rätt att utöva och tillägna sig kultur bör kommunerna åläggas
              att redovisa en årlig barnkulturplan, där det också framgår hur
              barn och unga kommer till tals i dessa frågor.
            </seg>
            <seg n="2f2138d9">
              Fru talman! Läsande är en väg till utveckling. Folkbildning och
              folkbibliotek hör till grundpelarna i ett demokratiskt samhälle.
              Biblioteket garanterar alla i samhället avgiftsfri tillgång till
              ett allsidigt utbud av texter och kunskapskällor. Att barn och
              unga har tillgång till bra och inspirerande bibliotek ökar lusten
              att läsa och upptäcka både sitt närmaste rum och världen utanför.
              Språk och språkkunskap utvecklas genom att tillgången till böcker
              är fri.
            </seg>
            <seg n="38cc4cf3">
              I många kommuner har samverkan mellan bibliotek, barnavårdscentral
              och ibland även bokhandel lett till att barn får en bok som gåva.
              Andra instanser är till exempel initiativet Läs för mig pappa,
              som började som en samverkan mellan fackföreningar, studieförbund
              och bibliotek och som nu lever vidare i olika former runt om i
              landet.
            </seg>
            <seg n="a1a2dd60">
              Skolbiblioteken är en otroligt viktig del av stödjande verksamhet
              som ska utvecklas. Tyvärr har skolbiblioteken fått känna på blåa
              och kalla vindar när det ska sparas i kommunerna. Värst är friskolorna,
              där statistik visar att det är mycket få sådana skolor som har
              tillgång till fullgoda skolbibliotek. Det tål också att sägas
              att även i de kommunala skolbiblioteken har kvaliteten sjunkit
              då det finns färre och färre skolbibliotekarier. Vi anser att
              alla skolor ska ha tillgång till bra bibliotek och bibliotekarier.
            </seg>
            <seg n="92155bc4">
              Fru talman! Vi i Vänsterpartiet vill säkra tillgång på bibliotek
              för alla i samhället, med tillgång till avgiftsfria boklån och
              övrig biblioteksservice. Vi vill därför att bibliotekslagen ska
              garantera att alla människor avgiftsfritt kan tillägna sig olika
              medier på lika villkor.
            </seg>
            <seg n="a2eb433f">
              Fru talman! Hur ska vi då kunna finansiera kulturen för unga?
              Jo, av det totala överskottet från AB Svenska Spel ska staten
              få 3,36 miljarder kronor i år som ett grundbelopp. Återstoden
              av överskottet fördelas enligt ett särskilt vinstdelningssystem.
              Sommaren 2007 betalades utan särskilt riksdagsbeslut sammanlagt
              810 miljoner kronor till idrotten och till ungdomsorganisationer.
              I årets budgetförslag från Vänsterpartiet vill vi att 300 miljoner
              kronor årligen av Svenska Spels överskott ska användas under tre
              år till ett lyft för barnkulturen. Förslaget är i stora drag i
              enlighet med det förslag som lagts fram av Kommittén Aktionsgruppen
              för barnkultur. Tillsammans med jobbsatsningen på 1 000 nya lärartjänster
              inom kultur- och musikskolan under de närmaste tre åren blir det
              Vänsterpartiets bidrag till ett lyft för barnkulturen.
            </seg>
            <seg n="a1f061a6">
              Av de 300 miljonerna vill vi avsätta 30 miljoner kronor för att
              möjliggöra införandet av en maxtaxa i kultur- och musikskolan.
              I lyftet för barnkultur ingår också en satsning på tusen nya bibliotekarietjänster
              till bibliotek som når barn och unga. Riksdagen bör tillkännage
              för regeringen som sin mening vad som sägs om Svenska Spels inleverering
              till staten av 300 miljoner kronor årligen i tre år för att användas
              till ett lyft för barnkulturen. Det är Vänsterpartiets bidrag.
            </seg>
          </u>
          <note n="64777419">
            I detta anförande instämde Siv Holma (v).
          </note>
          <note n="9313ecb6">
            Överläggningen var härmed avslutad
          </note>
          <note n="0d3e7397">
            7 § Tid för kultur
          </note>
          <note n="90238f10">
            Föredrogs
          </note>
          <note type="speaker" n="dab5bd6d">
            Anf. 51 SIV HOLMA (v):
          </note>
          <u who="siv_holma_28bf5d" xml:id="i-60a2e559b7762806-8" n="1cdf54f6">
            <seg n="e1fcc11b">
              Fru talman! Var ligger skillnaden mellan de moderatledda partiernas
              kulturpolitik och de rödgröna partiernas? I det här betänkandet
              behandlas regeringens proposition Tid för kultur . Allianspartierna
              föreslår till att börja med att de kulturpolitiska målen ska förändras
              och, som man säger, att nya som är anpassade efter dagens samhälle
              ska införas.
            </seg>
            <seg n="68205d44">
              De kulturpolitiska mål som allianspartierna tycker är gammalmodiga
              handlar om att värna yttrandefriheten och skapa reella förutsättningar
              för alla att använda den. Det handlar om att verka för att alla
              får möjlighet till delaktighet i kulturlivet och till kulturupplevelser
              samt till eget skapande. Kulturell mångfald, konstnärlig förnyelse
              och kvalitet ska främjas och därigenom motverka kommersialismens
              negativa verkningar. Kulturen ska ges förutsättningar att vara
              dynamisk och utmanande samt en obunden kraft i samhället. Kulturarvet
              bevaras och brukas. Internationellt kulturutbyte och möten mellan
              olika kulturer inom landet främjas. Kan någon i den moderatledda
              allianspartigruppen förklara för mig på vilket sätt dessa mål
              är otidsenliga och gammalmodiga?
            </seg>
            <seg n="418729ef">
              Ni har gjort nya mål som smalnar av exempelvis värnandet av yttranderätten.
              Ni vill inte skapa reella förutsättningar för alla att använda
              den. En konsekvens av detta är också förändringarna av stödet
              till kulturtidskrifterna. Ni har också tagit bort skrivningen
              om att motverka kommersialismens negativa verkningar. Då undrar
              jag naturligtvis: Hade ni inte kunnat föreslå detta på en gång
              utan att tillsätta en utredning som kostat en massa pengar? Det
              hade gjort större nytta om de pengarna hade gått direkt in i landets
              kulturverksamheter.
            </seg>
            <seg n="bcfeb33d">
              De nuvarande kulturpolitiska målen antogs 1996 av en enhällig
              riksdag. Den utredning som föregick beslutet var parlamentariskt
              sammansatt. Det är självklart att vi, de rödgröna partierna, anser
              att de gällande målen fortfarande har bärighet och att de har
              haft och har stor betydelse för att vårt lands kulturpolitik har
              varit så framgångsrik.
            </seg>
            <seg n="1a4a4cea">
              Fru talman! När det gäller det kulturpolitiska målet att motverka
              kommersialismens negativa verkningar är vi i Vänsterpartiet medvetna
              om att en stor del av kulturen skapas och konsumeras på kommersiella
              villkor, men vi tycker att det är mer nödvändigt än någonsin att
              i dag framhålla att det finns negativa konsekvenser som behöver
              motverkas av starka samhälleliga insatser.
            </seg>
            <seg n="28df3e3f">
              Fru talman! Jag står bakom Vänsterpartiets reservationer, men
              för att vinna tid yrkar jag bifall enbart till Socialdemokraternas,
              Vänsterpartiets och Miljöpartiets gemensamma reservation nr 1,
              Nya nationella kulturpolitiska mål, och Vänsterpartiets reservation
              2 om behovet av en kulturlag. Vänsterpartiet prioriterar jämställdheten
              i alla politiska frågor, även inom kulturen. Amineh Kakabaveh
              kommer i sitt anförande senare att redogöra för Vänsterpartiets
              syn på jämställd kultur.
            </seg>
            <seg n="90288cbc">
              Fru talman! I synen på kulturen står ideologierna emot varandra.
              I den nyliberala ideologin är kulturen en vara som vi kan ha eller
              mista, en vara som man vill ska lyda under marknadens villkor.
              För Vänsterpartiet handlar det om samhällsanalys, befrielse och
              uppror, allt uttryckt i konstnärliga former som får oss att skratta,
              gråta och tänka efter. Kulturen är och måste vara en obunden kraft
              i samhället, en förändrande kraft som bidrar till människors medvetande
              om sig själva och samhället och som aldrig får underkastas ideologier.
              Kulturen är en avgörande del av demokratin.
            </seg>
            <seg n="5015d3ea">
              Vi anser också att det finns en avgörande skillnad mellan marknadens
              varor och tjänster och det som kulturen skapar och erbjuder. Kulturen
              hävdar och värnar varje människas unika värde, rätten att vara
              olika, skilda gruppers, religioners och länders särpräglade traditioner
              och visioner. Kultur utgör i sig en motkraft till ett samhälle
              präglat av vinstmaximering, eftersom dess egentliga värde inte
              kan mätas kommersiellt. Vi anser att samhället och politikerna
              bäst tar ansvar för den konstnärliga kvaliteten genom att garantera
              förutsättningarna för en konst fri från otillbörlig påverkan,
              såväl från staten som från marknadskrafterna.
            </seg>
            <seg n="94b0de81">
              Fru talman! På debattsidorna har man från högerkonservativt håll
              anklagat kultursektorn för att ha för mycket att säga till om.
              De har ondgjort sig över det som de nedvärderande kallar för vänsterkultureliten.
              Jag tolkar dessa angrepp som ett förakt för den skapande delen
              av människan och de estetiska uttrycksmedlen. Jag kan bara uttrycka
              en stor sorg över att man försöker vinna populistiska poäng på
              att angripa en hårt arbetande grupp kulturarbetare. Föraktet speglas
              inte bara i denna debatt utan också i makthavares oförmåga och
              ointresse när det gäller de konstnärliga utövarnas livsvillkor.
            </seg>
            <seg n="0f36a26b">
              Det talas ofta om kulturens betydelse, men i praktiken vill de
              som har makten inte betala vad det kostar att ha ett rikt, fritt
              och oberoende kulturliv. Vänsterpartiet anser att kulturens roll
              är av grundläggande betydelse för samhällets utveckling och därför
              föreslår vi att kulturen lagfästs.
            </seg>
            <seg n="f9de6f7b">
              Lagen ska slå fast att kulturen är ett offentligt ansvarsområde
              i likhet med skolan, socialtjänsten och försvaret. Stat, regioner,
              landsting och kommuner ska ha ett lagbundet ansvar för att kulturlivet
              ges förutsättningar att verka och utvecklas. Kvalitet och innehåll
              lämnas utanför. Om kulturen ska kunna utvecklas i full frihet
              efter sina egna förutsättningar krävs en lag som möjliggör en
              sådan utveckling. I Norge har man sedan en tid tillbaka inrättat
              en kulturlag, vilket visat sig höja kulturens status i det norska
              samhället.
            </seg>
            <seg n="d1b945bc">
              Fru talman! Ett stort nummer gjorde Kulturutredningen av den
              så kallade kulturportföljmodellen. Man lockade med mer pengar.
              Initialt talade man om att när man slog ihop myndigheter skulle
              det bli pengar över och de pengarna skulle kunna gå till den regionala
              kulturpolitiska nivån. Jippii! Vilken regional kulturpolitiker
              skulle kunna motstå ett sådant erbjudande? Naturligtvis kunde
              varken landsting eller regioner motstå det, och de var inte heller
              sena att komma med sådana uppvaktningar.
            </seg>
            <seg n="964d42d4">
              Det är självklart att vi ser positivt på att regionerna får möjlighet
              att agera utifrån sina valda demokratiska organ och därmed ta
              på sig fler arbetsuppgifter. Men det finns en del frågetecken
              som måste rätas ut. Blir det merkostnader? Hur ska de finansieras?
              Vilka erfarenheter kan man dra av den försöksverksamhet som pågått
              under en längre tid med regional fördelning av kulturbidrag?
            </seg>
            <seg n="1d949c6e">
              Jag tänker självklart på Skåne och Västra Götaland. Regeringen
              har tillsatt landshövdingen Chris Heister till att utreda hur
              modellen ska utformas. Det finns en del frågor som visar på komplexiteten.
              Bland annat borde man, för att nämna några saker, göra en analys
              av vilka konsekvenser man kan förutse om statsbidragen till arrangörer,
              mindre teater-, dans- och musikensembler och fria grupper skulle
              överföras till regionerna samt göra en analys som visar hur man
              ska säkerställa att den regionala fördelningsmodellen kan stimulera
              till ett ökat regionalt engagemang.
            </seg>
            <seg n="87bbaf18">
              Fru talman! Jag vill säga några ord om samverkan mellan staten,
              den kommunala nivån och den ideella sektorn. Det är positivt med
              återkommande tillfällen för fördjupade erfarenhetsutbyten mellan
              de nämnda parterna. Samtidigt är det viktigt att hålla isär de
              olika rollerna som parterna har. Vi i de rödgröna partierna vill
              se en handlingsplan för att stödja ideella arrangörer och arrangörsföreningar,
              och vi vill också se ett nationellt samlat ansvar för amatörkulturen.
              Det samlade nationella ansvaret bör, anser jag, följas upp av
              ett tydligt ansvar på både regional och lokal nivå. Ett samlat
              ansvar höjer statusen för amatörkulturen och ger den det erkännande
              som den behöver.
            </seg>
            <seg n="5305e058">
              Fru talman! Det blir ingen konst utan konstnärer. Det är dags
              att samhället tar ansvar för de utövande konstnärerna och deras
              specifika situation. Än i dag domineras synen på den stora gruppen
              arbetande konstnärer av två felaktiga uppfattningar. Den ena är
              att de trots långa utbildningar och hög kompetens antas kunna
              utföra sitt arbete mot en mycket låg ersättning, eller ingen ersättning
              alls. Den andra är att en konstnärs verksamhet inte skiljer sig
              från den gängse småföretagarens. Dessa uppfattningar gör att många
              konstnärer, vilka liksom alla andra arbetar bäst under trygga
              förhållanden, tvingas leva under ytterst osäkra ekonomiska villkor.
            </seg>
            <seg n="9e0efef0">
              Vänsterpartiet anser att trygghetssystemen sjukersättning, pension
              och a-kassa måste anpassas till konstnärernas situation. Frilansarnas
              möjligheter till försörjning och kompetensutveckling förbättras
              genom att den tredje anställningsformen, de så kallade allianserna,
              teater-, musik- och dansallianserna, byggs ut med fler platser.
            </seg>
          </u>
          <note n="c524cd48">
            I detta anförande instämde Amineh Kakabaveh (v).
          </note>
          <note type="speaker" n="a9cc8d4b">
            Anf. 52 LEIF PAGROTSKY (s):
          </note>
          <u who="leif_pagrotsky_0992af" xml:id="i-be25a5d1f5df4165-5" n="2cffcd15">
            <seg n="cc7bade8">
              Fru talman! Genom hela valrörelsen 2005 och 2006 och genom hela
              mandatperioden sedan valet 2006 har vi väntat på besked om vad
              en borgerlig långsiktig kulturpolitik innebär. Hela mandatperioden
              tre hela riksmöten samt hela hösten 2009 har alla förslag och
              all debatt fått vänta på den dag då regeringen utrett, uppskjutit,
              funderat, förhandlat och långbänkat färdigt för att därefter gå
              till riksdagen med sin politik.
            </seg>
            <seg n="e381820e">
              I dag är vi framme vid beslut, eller rättade sagt i morgon, då
              votering äger rum. Efter tusentals sidor i form av betänkanden,
              remissvar och promemorior är det ett oerhört tunt dokument riksdagen
              i dag har att ta ställning till. Det är nya uppskov, nya utredningar,
              mycket snack och lite handling. Ett överdrivet fokus på kulturens
              organisationsfrågor och myndighetsstruktur har visat sig vara
              en återvändsgränd. Det har nu lett in i väggen. Ett enda skarpt
              förslag finns i dag som resultatet av allt detta utredningsarbete
              nya mål för kulturpolitiken. Det blir å andra sidan inget viktigt
              beslut.
            </seg>
            <seg n="317e1941">
              Tidigare har dessa mål, vilket Siv Holma nyss beskrev, varit
              långsiktiga och tunga. De har reflekterat en bred samsyn i riksdagen.
              De har förberetts under lång tid, i parlamentariskt förankrade
              miljöer, och alla har vetat att de varit stabila och långsiktiga.
              De nu gällande målen från 1996, liksom de tidigare från 1974,
              beslutades av en enig riksdag. Denna gång har målen utarbetats
              av det borgerliga blocket ensamt, vilket inte utstrålar samsyn
              och långsiktighet. De står för politisering och kortsiktighet.
              Mycket tyder på att de inte överlever ens ett år som ledstjärna
              för kulturpolitiken.
            </seg>
            <seg n="6f4b580a">
              Ett par andra, någorlunda konkreta saker finns för riksdagen
              att ta ställning till i dag. Det första är att Rikskonserter ska
              läggas ned, men verksamheten ska inte upphöra. Personalen ska
              sägas upp och lokalerna utrymmas, men verksamheten ska fortsätta
              någon annanstans. Först ska de anställda avskedas. Sedan ska man
              utreda vad som ska komma i stället. Och i december 2010 ska riksdagen
              fatta beslut om verksamheten från den 1 januari 2011. Det är ett
              ansvarslöst sätt att sköta politiken. Det är ansvarslöst mot de
              anställda och inte minst vad gäller musiken.
            </seg>
            <seg n="401a9d04">
              Det andra någorlunda konkreta ställningstagandet i dag gäller
              ett snävare utrymme för mångfald och bred debatt genom att man
              försämrar för kulturtidskrifterna. Stödet till viktiga skildrare
              av dagens Sverige, som Expo och Bang, ska stoppas. Detta går på
              tvärs med den önskan jag och vi i den rödgröna gruppen har, och
              som jag tror är vida spridd i Sverige, nämligen att vi behöver
              mer mångfald, mer pluralism. Särskilt gäller detta i tider när
              koncentrationen på mediemarknaden nått så långt som är fallet
              i fråga om tidningar och tv.
            </seg>
            <seg n="4e5e0b14">
              Det tredje området gäller försämringar i inkomstgarantin för
              framstående kulturskapare. Dagens beslut handlar inte om kulturens
              roll och framtid i Sverige. Det handlar inte om hur vi ska öka
              tillgängligheten, få fler att utöva kultur, minska klassklyftorna
              och könsskillnaderna i kulturkonsumtionen eller förbättra villkoren
              för kulturarbetarna. Nej, det handlar om kortsiktiga abstrakta
              mål, om försämringar, om utredningar och nya utredningar samt
              om byråkrati.
            </seg>
            <seg n="0665cc32">
              Ett sådant område gäller spridningen av ansvaret för kulturpolitiken
              till regionerna. För tio år sedan tog den dåvarande socialdemokratiska
              regeringen och dess samarbetspartier initiativ till två helt olika
              kraftfulla försök i Skåne och Västra Götaland med en riktigt rejäl,
              omfattande decentralisering av det kulturpolitiska beslutsansvaret.
            </seg>
            <seg n="a91d08fc">
              En hel mandatperiods utredande och funderande har inte räckt
              för att de borgerliga ska kunna bestämma sig för hur dessa två
              framgångsrika försök ska föras vidare. Är det Skånemodellen eller
              Västra Götalandsmodellen som ska gälla? Ska det bli lika för stora
              och små landsting? Hur stor makt ska vi bestämma oss för att decentralisera,
              och vilka krav ska ställas på mottagarna? Det här ska utredas
              igen. Det blir inget beslut förrän efter valet. En hel mandatperiod
              räckte inte. Vilket underbetyg!
            </seg>
            <seg n="3f2d8f57">
              De nuvarande kulturpolitiska målen fastställdes av en helt enig
              riksdag 1996. Sedan dess har kulturen blivit mer tillgänglig för
              fler. Den har spridits mer över landet. Ny teknik har introducerats
              och kunnat göras nyttig i kulturens tjänst. Det har gällt digitalbio
              över hela landet och tillgängliggörandet av kulturarvet på våra
              museer, bibliotek och arkiv.
            </seg>
            <seg n="e53e29c9">
              En större andel av befolkningen än någonsin spelar ett instrument
              eller sjunger i kör, inte minst på grund av den kommunala musikskolans
              framgångar. Fler människor lyssnar på musik under fler timmar
              per dag än någonsin tidigare. Aldrig har det setts så mycket film,
              teater eller opera som nu. Kulturen har aldrig varit så betydelsefull
              i människors liv som nu.
            </seg>
            <seg n="3ac30add">
              Trots dessa framgångar finns det viktiga uppgifter för kulturpolitiken
              för framtiden. Det är utmaningar och problem men också möjligheter.
              Om fru talmannen tillåter mig att ta ett par minuter till i anspråk
              ska jag kort beröra några sådana.
            </seg>
            <seg n="ea44b723">
              Det första gäller tekniken. Vi har alla redan tagit del av vilka
              fantastiska möjligheter som har blivit verklighet. Men ingen av
              oss har en aning om hur det kommer att bli de kommande fem eller
              tio åren. Det är en viktig uppgift för kulturpolitiken att fundera
              över hur man ska lägga till rätta förutsättningarna för att möjligheterna
              ska tas till vara att sprida kulturen och göra den tillgänglig.
              Men det handlar också om hur det påverkar utövandet av kulturen
              och möjligheten för kulturarbetare och kulturutövare att göra
              den tillgänglig i andra änden.
            </seg>
            <seg n="59995ba8">
              Det handlar om vilka krav som ställs när det gäller upphovsrättsfrågor,
              teknikutveckling och standardisering och hur vi kan samarbeta
              med näringspolitiken. Det är centrala frågor för kulturpolitiken
              på längre sikt. Det är mer centralt än organisationsstruktur och
              myndighetsstruktur.
            </seg>
            <seg n="e0709bf4">
              En annan enormt viktig tendens i nutiden är internationaliseringen.
              Gränserna får allt mindre betydelse och musikkonsumenter, filmkonsumenter,
              kulturkonsumenter och utövare får bättre språkkunskaper. Barriärer
              betyder mindre.
            </seg>
            <seg n="c081f71e">
              Det skapar möjligheter för kulturen. En del områden är fortfarande
              nationellt slutna, andra är väldigt internationella, till exempel
              pop- och rockmusiken. Det intressanta är att ungdomen har mer
              internationell orientering i sin kulturanvändning och kulturkonsumtion
              än många av dem som är äldre.
            </seg>
            <seg n="dfbe4d8c">
              De äldre kulturformerna som teatern är på efterkälken jämfört
              med en del andra som till exempel litteraturen eller musiken.
              Det roliga är operan ligger före teatern när det gäller att nyttiggöra
              den nya tekniken.
            </seg>
            <seg n="bec96233">
              Hur kan vi som politiker gasa på den utvecklingen och se att
              den kommer många människor och många kulturutövare till del? Det
              är viktiga uppgifter för en långsiktig kulturpolitik. Men det
              ingick tyvärr inte som ett huvuduppdrag för den jättelika utredningen.
            </seg>
            <seg n="e01feab3">
              När det gäller tillgänglighetsfrågorna är kulturen fortfarande
              präglad av klassklyftor mellan stad och land, mellan högutbildad
              och lågutbildad, mellan höginkomsttagare och låginkomsttagare,
              mellan förortsbor och innerstadsbor och mellan invandrare och
              andra.
            </seg>
            <seg n="ed4971fa">
              Att utjämna detta blir lättare med den nya tekniken och när gränserna
              rivs, men det är viktigare än någonsin. Det gäller om kulturpolitiken
              kan försvara sin plats i statens budget i ett demokratiskt samhälle
              mot de angrepp som kommer från populister av olika slag. Det har
              vi sett i Norge, ser i partier som finns starkt representerade
              i södra Sverige och som vi ibland tror oss se också i vissa partier
              som finns här i riksdagen.
            </seg>
            <seg n="26f3437f">
              Det gör att man blir orolig för att stödet för kulturpolitiken
              kan försvagas, kanske för att tillgängligheten är koncentrerad
              på vissa grupper medan andra grupper känner sig utestängda och
              inte känner att kulturen är relevant och angelägen för dem. Det
              är en uppgift för oss alla att angripa. Det gäller att förbättra
              så att kulturen får ett starkare fotfäste.
            </seg>
            <seg n="ee4de51e">
              Det gäller framtiden för kulturarbetarna och kulturskaparna.
              Utan kulturarbetare blir det inga biografsalonger, inga konserthallar,
              inga biljettrivare och inga garderobiärer, för att använda det
              bildspråk som den fine tonsättaren Sten Melin brukar använda.
            </seg>
            <seg n="747ca0e0">
              Kulturskaparna och kulturarbetarna måste också vara i centrum
              för en framtida kulturpolitik. Det handlar om hur man skapar betingelser
              för deras skapande och deras liv. Den otrygghet och de försämringar
              som de har varit igenom måste vändas. De måste ges en tillit och
              känsla för framtiden.
            </seg>
            <seg n="8f6481c2">
              Kvalitetsfrågorna är ett annat försummat och oerhört viktigt
              område. Det är nära besläktat med frågor om högre utbildning i
              konstnärliga ämnen, fortbildning, internationellt utbyte och andra
              aspekter som vi som politiker kan påverka vad gäller förutsättningar
              som ger mer stimulans.
            </seg>
            <seg n="0447e50f">
              Dessa frågor får i den utredning som varit och i den proposition
              som regeringen har lagt fram inga svar och ingen politik. För
              kulturen skulle jag vilja sammanfatta mitt omdöme om Kulturutredningen,
              kulturpropositionen och de ställningstaganden som majoriteten
              ser ut att gå mot i dag eller i morgon. Min sammanfattning är
              det har varit en för kulturen förlorad mandatperiod.
            </seg>
          </u>
          <note n="cb635921">
            I detta anförande instämde Gunilla Carlsson i Hisings Backa,
            Margareta Israelsson, Nikos Papadopoulos, Göran Persson i Simrishamn,
            Leif Pettersson, Anneli Särnblad och Lars Wegendal (alla s).
          </note>
          <note type="speaker" n="ad367750">
            Anf. 53 ESABELLE DINGIZIAN (mp):
          </note>
          <u who="esabelle_dingizian_3bf849" xml:id="i-ec94f2845442066e-0" n="263f976e" next="i-9c9673799d6e9cc8-0">
            <seg n="42dc2f1a">
              Fru talman! Om bara några veckor är vi inne i år 2010. Det är
              den borgerliga regeringens sista år denna mandatperiod. Ännu har
              regeringen inte lyckats presentera vad den vill med kulturpolitiken.
              Propositionen saknar flera grundläggande förslag och innehåller
              i stället halvdana löften om framtida reformer.
            </seg>
            <seg n="1dcf4624">
              Så ser verkligheten ut för regeringens kulturpolitik. Jag ställer
              mig frågan: Hur ser den borgerliga kulturvisionen ut? Om den nuvarande
              regeringen tilläts fullfölja sin politik, skulle det då över huvud
              taget finnas någon kulturpolitik i Sverige i framtiden, eller
              skulle allt lämnas till den så kallade fria marknaden?
            </seg>
            <seg n="ff01e5a2">
              De förslag som utlovas som ersättning för avveckling och nedläggning
              skjuts på framtiden, och nya utredningar har tillsatts. Regeringen
              verkar helt enkelt enligt devisen: Nu är det inte tid för kultur.
            </seg>
            <seg n="8326c8e8">
              Miljöpartiet menar att riksdagen i nuläget inte kan ta ställning
              till mycket av det som kallas för förslag. Varför? Jo, därför
              att regeringen själv saknar förmåga att förklara vad förslagen
              innebär. Vi får vänta och se. Enlig min mening bör riksdagen vänta
              med ställningstagandet till dess regeringen väl presenterat förslag
              på riktigt. Vi väntar med spänning.
            </seg>
            <seg n="6344a467">
              Miljöpartiet hade föredragit en bred och långsiktig kulturpolitisk
              utredning utifrån en bred parlamentarisk bas. De tidigare utredningar
              som gjorts innan den nuvarande regeringen tillträdde, som vi hörde
              här, var parlamentariskt sammansatta. Och 1996 beslutade riksdagen
              enhälligt om nya kulturmål.
            </seg>
            <seg n="76353863">
              Men nu är det slut på enigheten. Regeringens linje, att i stället
              tillsätta en expertutredning, är ett stort och mycket tråkigt
              avsteg från en god tradition som innebar att politiken var mer
              engagerad på riktigt.
            </seg>
            <seg n="e8c92202">
              Visst, det fanns en politisk referensgrupp till expertutredningen.
              Jag satt själv i den. Men referensgruppen gavs få möjligheter
              till insyn och hade i praktiken ingen möjlighet alls att påverka.
              Det tycker jag är synd, för jag tror verkligen att vi hade vunnit
              på en bred politisk uppslutning kring kulturpolitiken.
            </seg>
            <seg n="04fc4eab">
              Fru talman! Regeringens politik i allmänhet kännetecknas av en
              omvänd Robin Hood-politik. Man tar från dem som har lite och ger
              till dem som redan har mycket. Det innebär att skillnaden mellan
              olika grupper i samhället har ökat, och vi befarar att samma sak
              ska hända inom kulturpolitiken med regeringens nya portföljmodell.
            </seg>
            <seg n="50ae2c71">
              I dag finns regioner som utvecklats väldigt bra, och några är
              beredda att ta ett större ansvar. Det tycker vi är väldigt bra.
              Problemet är att regionerna ser olika ut och har olika kulturpolitiska
              problem att hantera.
            </seg>
            <seg n="e3aa972a">
              På många håll där allianspartierna styr har kommunerna börjat
              montera ned kulturverksamheten, och det finns knappt någon kompetens
              kvar. Dess värre är den nya modellen ännu inte presenterad till
              fullo. Men precis som många remissinstanser hävdar ser vi risken
              för en ökad byråkratisering och ökad skillnad i regionernas möjlighet
              att erbjuda kulturverksamhet till alla medborgare.
            </seg>
            <seg n="a1bc285f">
              Fru talman! Jag är ändå till viss del glad över att utskottet
              gör gällande att det i utredningens direktiv framgår att den nya
              fördelningsmodellen bör tillåta en viss flexibilitet för att säkerställa
              att den fungerar effektivt i de olika regionerna.
            </seg>
            <seg n="92cad27a">
              Till det kan sägas att det är bra att allianspartierna har tagit
              intryck av de synpunkter som kommit in, men jag är ändå orolig.
              Jag är orolig för hur det går om Moderaternas politik verkligen
              får ett omfattande genomslag i samhället.
            </seg>
            <seg n="4e1b8cf3">
              I den kommun där jag bor, rödgröna Botkyrka, har Moderaterna
              inte något över till kulturen. Där är det moderata oppositionsrådet
              och de övriga moderaterna tydligt kulturfientliga. De kallar de
              rödgröna kultursatsningarna för jippon och vänsterexperiment.
            </seg>
            <seg n="3f93c78b">
              Även om ministern inte bestämmer över sina lokala politiker vill
              jag gärna fråga kulturministern: Hur ser Moderaternas kulturpolitik
              egentligen ut? Kan jag framföra en hälsning från kulturministern
              som handlar om att värna kulturverksamheten i kommunerna? Jag
              skulle gärna vilja höra något om det.
            </seg>
            <seg n="fb78b0dd">
              Fru talman! Miljöpartiet vill ha en framtidsinriktad kulturpolitik
              som utgår från lokala förutsättningar och ett underifrånperspektiv
              som möjliggör för kvinnor och män och barn och ungdomar att få
              hög tillgänglighet. De ska få en god möjlighet att uppleva och
              skapa kultur och konst på lika villkor. Det handlar om ett enkelt
              system där vi flyttar makten över pengarna nedåt i systemet. På
              så sätt tillåter vi regionerna att utvecklas på sina egna villkor.
            </seg>
            <seg n="1f993b40">
              Jämställdhet mellan kvinnor och män kan inte uttalas i mångfaldssammanhang
              som man gör i utredningen och kan inte heller begränsas till diskrimineringsfrågor.
              Det krävs grundläggande förändringar i samhället för att vi ska
              uppnå de jämställdhetspolitiska målen.
            </seg>
            <seg n="14c95e32">
              Miljöpartiet kan formulera en kulturpolitik för framtiden. Men
              hur ser regeringens kulturpolitik för framtiden ut? Det får vi
              inte veta, propositionen till trots. Ni påstår att det är tid
              för kultur, men vi ser ingen offensiv kulturpolitik. Men, fru
              talman, vi kanske får höra något som vi inte har läst.
            </seg>
            <seg n="ea85a985">
              Jag står bakom alla Miljöpartiets reservationer, men för tids
              vinnande yrkar jag bifall till reservation 1, 3 och 22.
            </seg>
          </u>
          <note n="bd7e3b19">
            Anf. 54 ANNE MARIE BRODÉN (m):
          </note>
          <u who="esabelle_dingizian_3bf849" xml:id="i-9c9673799d6e9cc8-0" n="263f976e" prev="i-ec94f2845442066e-0">
            <seg n="b2714439">
              Fru talman! Propositionen Tid för kultur visar tydligt på regeringens
              politik när det gäller en modern kulturpolitik med siktet inställt
              på framtiden.
            </seg>
            <seg n="2fff466f">
              Jag blir lite förvånad när jag hör oppositionens kritik. Har
              man läst allt? Eller har man inte varit medveten om vad det är
              man har läst?
            </seg>
            <seg n="b3cbacf5">
              Det har funnits en expertgrupp och en politisk referensgrupp.
              Alla partier har haft möjlighet att komma med synpunkter till
              vår kulturminister som verkligen slåss för kulturens plats i samhället.
            </seg>
            <seg n="5a039a54">
              490 remissvar och 140 spontanremisser visar på att det finns
              ett stort intresse för denna proposition. Det är alltså en efterlängtad
              proposition.
            </seg>
            <seg n="3c8a9b5b">
              Jag vill börja med att yrka bifall till förslaget i kulturutskottets
              betänkande, KrU5, och avslag på samtliga motioner.
            </seg>
            <seg n="454e7654">
              Fru talman! Vid riksdagens öppnande i september fastslog statsminister
              Fredrik Reinfeldt i regeringsförklaringen att ett rikt och nyskapande
              kulturliv tillsammans med ett levande kulturarv är viktigt för
              hela vårt land. Med utgångspunkt i kulturens frihet och egenvärde
              vill regeringen stärka kulturens och kreativitetens betydelse
              i samhället.
            </seg>
            <seg n="7236c6a0">
              Alliansregeringen bygger sin kulturpolitik på övertygelsen att
              kulturskapandet ska vara fritt. Kulturens visioner och mål formuleras
              främst av kulturskaparna själva. Det är grunden för det kreativa
              Sverige.
            </seg>
            <seg n="65695611">
              Man kan läsa i betänkandet jag vet inte om Siv Holma har missat
              den sidan att kulturen ska vara en dynamisk, utmanande och obunden
              kraft med yttrandefriheten som grund och att alla ska ha möjlighet
              att delta i kulturlivet. Det står tydligt i betänkandet.
            </seg>
            <seg n="92c35252">
              Kreativitet, mångfald och konstnärlig kvalitet ska prägla samhällets
              utveckling. Och de nya kulturpolitiska målen handlar om att främja
              allas möjlighet till kulturupplevelser och bildning och om att
              främja kvalitet och konstnärlig förnyelse.
            </seg>
            <seg n="fbcc9b8d">
              Regeringen vill i sina mål främja ett levande kulturarv, ett
              internationellt och interkulturellt utbyte. Särskild uppmärksamhet
              riktas mot barns och ungas rätt till kultur.
            </seg>
            <seg n="479af775">
              Tid för kultur innehåller som jag nämnt tydliga mål. Att vi fastslår
              barns och ungas rätt till kultur är något som jag särskilt vill
              betona, fru talman, eftersom det är första gången det blir så
              tydligt.
            </seg>
            <seg n="8b142531">
              Vi bygger ut Skapande skola och fördubblar satsningen. Nu omfattar
              Skapande skola fjärde till nionde klass. I dagsläget har ca 200
              000 barn kunnat ta del av satsningen, som ger barn och ungdomar
              möjlighet till delaktighet och eget skapande.
            </seg>
            <seg n="e67b89fe">
              Fru talman! Kulturrådet har gjort en undersökning som visar att
              eleverna önskar mer regelbundna kulturaktiviteter. En elev säger
              om upplevelsen av dans följande:
            </seg>
            <seg n="7815fa40">
              I stället för att prova på vals och sådan dans fick vi prova
              på något där det kändes som att man använde insidan lite mer.
              Det var som att man pratade genom kroppen. Jag kan nog säga att
              det handlade om psyket.
            </seg>
            <seg n="620d9f1b">
              Lärarnas erfarenheter talar tydligt. Elever med skrivsvårigheter
              har utvecklat sitt skrivande. En del minns bättre med bilder.
              Elever får självförtroende och stärks när de uppträder och visar
              sina arbeten och så vidare.
            </seg>
            <seg n="77d479fb">
              Vi vill se en fortsatt utbyggnad av Skapande skola, eftersom
              det stärker barns och ungdomars skolsituation.
            </seg>
            <seg n="f8ab66d1">
              Fru talman! Tid för kultur tar ett nytt grepp om kulturen på
              lokal och regional nivå. Jag är inte alls orolig, utan detta kommer
              att kunna bli riktigt bra. Vi framhåller hur viktigt det är att
              alla ska ha möjlighet att delta i kulturlivet och kunna ta del
              av ett kulturutbud som präglas av mångfald och hög kvalitet över
              hela landet.
            </seg>
            <seg n="fcca7163">
              Nu öppnar vi upp för regionalt ansvar, den så kallade portföljmodellen.
              Regionerna får mer ansvar vilket ökar känslan av delaktighet och
              ett rikt kulturliv. Det gör ett område mer levande och attraktivt,
              och vi ser redan nu hur Skåne har lyckats väl på ett bra sätt
              med sin så kallade portföljmodell.
            </seg>
            <seg n="22d0c1c3">
              Andra följer efter. Västra Götaland, Halland och Gotland är utpekade
              i första skedet. Och visst ska en utredare titta vidare på detta
              och snabbt vara framme med ett förslag precis på hur detta ska
              se ut. Från min sida och från Halland är vi väldigt glada över
              att vara med i detta arbete.
            </seg>
            <seg n="6f206018">
              Jag vill också nämna kulturens roll i samhället som finns med
              i propositionen på ett alldeles utmärkt sätt. Det handlar både
              om att kulturen har ett egenvärde och att den ska vara fri och
              att regeringen också kopplar in kulturen i ett bredare perspektiv.
            </seg>
            <seg n="b9f79daa">
              Kulturen är en viktig del i arbetet med att stärka entreprenörskapet,
              öka den regionala tillväxten, koppla samman begreppen kultur och
              hälsa samt se ge kulturverksamheterna en tydlig roll i miljöpolitiken.
              Vi moderater ser möjligheter med detta, och jag ska speciellt
              lyfta fram kulturens betydelse för hälsan i det vi kallar för
              aspektpolitiken.
            </seg>
            <seg n="e89b5dca">
              Jag är väldigt glad att det finns ett avsnitt i betänkandet just
              om detta. Extra glädjande är också att Kulturrådet får ett särskilt
              uppdrag att arbeta inom området kultur och hälsa. Vi kan även
              se i betänkandetexten att det har tagits ett beslut om en försöksverksamhet
              om kultur på recept i Skåne och i Västerbotten. Det ska bli spännande
              att följa det vidare.
            </seg>
            <seg n="362498be">
              I dag kan vi se att de satsningar som gjorts på naturvetenskap
              och teknik har möjliggjort att vi på ett fantastiskt sätt kan
              förstå, förebygga och behandla mänskliga sjukdomar. Trots dessa
              framsteg kan vi se tydliga tecken på att ohälsan har ökat, vilket
              kan ses som hälsans paradox.
            </seg>
            <seg n="7b6ef52a">
              Därmed står vi inför nya utmaningar. Men den senaste kunskapen
              inom hjärnforskningen har tydligt kunnat visa de processer som
              sker och hur man kan medverka till att förebygga ohälsa. Man kan
              till och med utnyttja dessa processer för att reparera uppkomna
              hjärnskador. Hjärnan betraktas alltmer som ett organ i ständigt
              behov av medveten träning för att generera god hälsa. Denna typ
              av studier genomförs i dag vid många av de ledande universiteten
              i världen.
            </seg>
            <seg n="8e9ba1cd">
              Fru talman! Effekten av musik har ägnats omfattande studier och
              har varit pådrivande, men nu ser vi även hur man kan visa att
              en kombination av rörelse, musik och beröring såsom dans har tydliga
              positiva effekter av såväl förebyggande som terapeutisk karaktär.
            </seg>
            <seg n="33c348d2">
              Ett centrum för kultur och hälsa har vuxit fram på universitet
              i Göteborg. Även Skåne och Västerbotten har varit ledande i arbetet
              runt kultur och hälsa.
            </seg>
            <seg n="8c8f7aed">
              Fru talman! Kulturen är en viktig valfråga. Med alliansens kulturpolitik
              blir Sverige ett självständigt och kreativt skapande kulturland.
              Om oppositionen vet vi en sak. Man är inte överens utan har olika
              förslag inom kulturens område. I detta betänkande kan man läsa
              36 reservationer varav endast ett tiotal är gemensamma. Det ger
              en splittrad bild av vilken politik vänsterpartierna står för.
            </seg>
            <seg n="71e7c08c">
              Men en sak vet vi. Det handlar om skillnaden mellan en passiv,
              ängslig och lite bakåtsträvande vänsterkulturpolitik och en spännande,
              modern och aktiv borgerlig allianspolitik.
            </seg>
            <seg n="d1108835">
              (Applåder)
            </seg>
          </u>
          <note type="speaker" n="0857bb02">
            Anf. 55 ANDERS ÅKESSON (c):
          </note>
          <note n="07683c44">
            Fru talman! Inledningsvis vill jag yrka bifall till förslaget
            i detta utskottsbetänkande 5 och avslag på motionerna.
          </note>
          <u who="anders_akesson_461949" xml:id="i-ab23217e1c6fa5b5-1" n="92c20d81" prev="i-568462af914b3f35-1">
            <seg n="6a2225ed">
              Betänkandet behandlar, som tidigare har sagts, alliansregeringens
              kulturpolitiska proposition Tid för kultur . Jag tycker att det
              finns skäl att liksom utskottstexten uttrycka sig som att de nuvarande
              kulturpolitiska målen som vi har i landet har 1030 år på nacken.
              De börjar bli lite gamla.
            </seg>
            <seg n="19b207fc">
              Det har hänt en hel del i samhället bara under de senaste 10
              åren som väl motiverar ett politiskt omtag för den nationella
              kulturpolitiken. Vi kan nämna de demografiska förändringar som
              sker och har skett. Sverige är i dag ett långt mer mångkulturellt
              land jämfört med för bara 10 år sedan för att inte tala om för
              30 år sedan.
            </seg>
            <seg n="ff754d0f">
              En väldigt välkommen trend i vårt samhälle som lyfts fram i propositionen
              är den decentraliseringstrend som innebär ett ökat regionalt och
              lokalt ansvar och engagemang även på det kulturpolitiska området.
              Vi ser i dag effekter av EU-inträdet och hur ett långt mycket
              mer globalt samhälle jämfört med för 10 eller 30 år sedan också
              är skäl att göra ett omtag vad det gäller den nationella kulturpolitiken.
            </seg>
            <seg n="6e33d905">
              Jag kan också nämna, vilket har nämnts tidigare i debatten, den
              extremt snabba teknikutveckling som i dag sker, där Internet bara
              är ett exempel på hur vi i dag distribuerar kultur på ett annat
              sätt än för 1030 år sedan. Sammantaget finns det alltså väldigt
              många skäl att se över och förändra målet för den nationella kulturpolitiken.
            </seg>
            <seg n="4a4efbd3">
              Självklart har den politiska oppositionen, anförd av Vänsterpartiet
              i all synnerhet, haft invändningar mot denna proposition. Den
              märkligaste invändningen är den att vi i de nya kulturpolitiska
              målen mönstrat ut målet från tidigt 70-tal om att den nationella
              kulturpolitiken ska motverka kommersialismens negativa följdverkningar.
            </seg>
            <seg n="7b7e23d9">
              Fru talman! Jag måste säga att det är förvånansvärt att oppositionen
              framhärdar i att påstå att den kulturella verksamhet som bedrivs
              på kommersiell grund är skadlig och negativ och därför ska motverkas.
              Med ett sådant resonemang blir det rätt mycket som ska upp på
              listan över vad som ska motverkas, som är negativt och som ska
              stoppas.
            </seg>
            <seg n="795c3b8e">
              Jag har svårt att se motsättningen mellan kommersiell bärkraft
              och konstnärlig kvalitet och frihet. Det vore välgörande om oppositionens
              främsta företrädare på det här området, utskottsordförande Holma,
              ville utveckla vad som är motsättningen mellan kommersiell bärkraft
              och konstnärlig kvalitet och frihet. Vad består den motsättningen
              i?
            </seg>
            <seg n="56e30288">
              Utöver det allmänt välgörande med en modern och tidsanpassad
              proposition på området finns det skäl att lyfta upp några saker
              i propositionen. Det första jag vill lyfta upp är modellen för
              fördelning av statliga medel till regional och lokal kulturverksamhet.
              Vi tar fram en ny modell som har kommit att kallas portföljmodellen.
            </seg>
            <seg n="e734e5a5">
              Den innebär en tyngdpunktsförskjutning från centralt fattade
              beslut till ett ökat regionalt och lokalt ansvarstagande på kulturområdet.
              Först ut i raden blir Skåne från och med 2010. Jag är alldeles
              övertygad om, fru talman, att resten av landet kommer att följa
              efter, i synnerhet som det redan nu förs utvecklande och bra samtal
              mellan Statens kulturråd och företrädare för regionen runt om
              på flera ställen i vårt land.
            </seg>
            <seg n="3a080f84">
              Ytterligare en sak som det finns skäl att omnämna är propositionens
              krav på ökad samverkan mellan myndigheter, institutioner och den
              ideella sektorn. Propositionen har identifierat ett stort behov
              av ökad dialog mellan samhällsföreträdare och den ideella delen
              av vårt samhälle. Man lyfter fram betydelsen av att samhällets
              institutioner och myndigheter mycket mer och mycket bättre förmår
              samverka med civilsamhället.
            </seg>
            <seg n="28824981">
              Som ett exempel kan man i denna tid av julfester och auktioner
              nämna och lyfta fram landets alla ideellt drivna samlingslokaler.
              De ägs, drivs och förvaltas av den ideella sektorn i vårt samhälle
              och har en väldigt stor betydelse som arenor för kulturupplevelser
              och kulturmöten runt om i hela vårt land. De är en väldigt viktig
              beståndsdel i det vi skulle kunna kalla kulturens infrastruktur.
              De är kapillärerna i kulturens stora blodomlopp kapillärer som
              syresätter hela landets behov av kulturliv.
            </seg>
            <seg n="41f65a11">
              Avslutningsvis finns det skäl att nämna något om den stora satsning
              på kulturella och kreativa näringar som denna proposition innebär.
              Konkret tillförs 20 miljoner kronor om året i tre år. Det är en
              satsning som innebär att man bland annat utvecklar dagens olika
              näringslivsstödjande system så att de också kommer att stödja
              och utveckla de behov och möjligheter som finns bland aktörer
              inom kulturella och kreativa näringar. Det är välkommet. Vi vet
              att ett rikt kulturliv gör en bygd levande och stärker bygdens
              attraktionskraft. Därför välkomnar vi också denna satsning som
              ger entreprenörer, befintliga och potentiella företagare på området
              stöd att utveckla sina affärsidéer och sitt företag.
            </seg>
            <seg n="f12add9a">
              Fru talman! För säkerhets skull vill jag understryka att jag
              också är stolt över den här propositionen. Det är en bra politik
              framlagd av en enig alliansregering.
            </seg>
          </u>
          <note type="speaker" n="a651d97c">
            Anf. 56 CHRISTER NYLANDER (fp):
          </note>
          <u who="christer_nylander_5a0cc0" xml:id="i-8f46d1677db40177-5" n="3ae04da3">
            <seg n="aa1287f5">
              Fru talman! Det tillhör en sådan här debatt att man bemöter oppositionen
              i det de har sagt, och jag skulle vilja börja med att göra det.
              Socialdemokraternas Leif Pagrotsky sade att han hade väntat och
              väntat i tre år på en borgerlig kulturpolitik. Jag kan säga att
              vi väntar fortfarande på oppositionens gemensamma kulturpolitik.
              Någon sådan finns inte inte i detta betänkande och inte i denna
              debatt än så länge.
            </seg>
            <seg n="d68f070c">
              Socialdemokraternas och Miljöpartiets företrädare, och möjligen
              också Vänsterns, sade att det har varit för många utredningar
              och för lite verkstad under de här alliansåren. Då skulle man
              kunna förvänta sig ett fyrverkeri av skarpa förslag från oppositionens
              sida. Men vad finner man om man tittar i reservationerna? På s.
              69 står: Vi kan inte acceptera att regeringen föregriper resultatet
              av en reell utredning. På s. 77 står det om ytterligare krav på
              utredningar, och man skriver: Vi har ingenting emot en översyn.
              Däremot vill vi innan man gör förändringen ha en ordentlig översyn
              och utredning. På s. 79 står samma sak: Gärna en förändring av
              kulturtidskrifter, men först en generell översyn och utredning.
              På s. 80 är det samma sak. Man föreslår där att Rikskonserters
              uppdrag ska ses över och att en förutsättningslös utredning sker.
              Det var inte mycket till fyrverkeri och skarpa förslag från oppositionen.
              Möjligen är det så att som man känner sig själv dömer man andra.
            </seg>
            <seg n="2c4089ab">
              Jag skulle vilja använda den här delen av debatten till att titta
              något på de strukturförändringar som jag ser som utmaningar framöver.
            </seg>
            <seg n="3ce1d2ba">
              En av dem har mina vänner i alliansen tidigare varit inne på.
              Det handlar om regionaliseringen. Redan Nils Holgersson kunde
              under sin resa konstatera att Sverige är stort och skiftande.
              Det är rätt rimligt att också kulturen och kulturens uttryck skiftar
              över landet. Därmed måste också den regionalisering som vi nu
              genomför innebära att regionerna får olika uppdrag.
            </seg>
            <seg n="94cb1644">
              Jag vill notera att Kulturnyheterna i SVT i dagarna presenterar
              en undersökning av hur kulturpolitiker i de olika regionerna ser
              på sitt uppdrag. Lite bekymrad blir man när den instrumentella
              betoningen är så stark och när man också ser hur många som vill
              stoppa konst som de tycker är obehaglig.
            </seg>
            <seg n="11c2f0e5">
              Det är för mig viktigt att säga att portföljmodellen måste ha
              ett regelverk som ser till att vi inte gör om de misstag som gjordes
              och får samma problem som skapades när skolan kommunaliserades.
              Det måste finnas en nationell ram och ett nationellt mål också
              för den regionala politiken. De nationella kulturpolitiska mål
              som jag hoppas att vi alldeles strax ska anta ska bli vägledande
              också för regionerna.
            </seg>
            <seg n="e7fd992f">
              Fru talman! Jag tyckte att det var bra att filmen nämndes av
              Leif Pettersson i ett tidigare anförande. Det är sant att svensk
              film har utvecklas starkt under de senaste åren. Det är viktigt.
              Filmen är viktig för Sverige. Den har en enorm kraft och är en
              viktig del av kulturpolitiken. Om man ser bra film är det svårt
              att värja sig mot att tvingas tänka på de stora frågorna om livsval
              och moral och sin egen roll i en föränderlig värld. Därför är
              det min bedömning att filmen kommer att spela en ännu större roll
              framöver. Den rörliga bilden blir mer och mer viktig i samhället.
            </seg>
            <seg n="18420175">
              När vi nu funderar på vad som kommer efter det nuvarande förlängda
              filmavtalet är det viktigt att ha fokus på vad som är bäst för
              filmen och inte i vilka former det sker. Hur får filmen ökat utrymme?
              Hur tar vi bäst till vara de mervärden som filmen skapar för samhället?
            </seg>
            <seg n="8fbe8abe">
              För det första handlar det om kvalitet. För mig handlar bra konst
              om att väcka eftertanke och beröra. Man behöver inte älska eller
              ens omedelbart förstå det som bra konst ger eller en bra konstnär
              gör. Men förmågan att utmana våra tankar är central i god konst.
              Det är möjligt att kvalitet är ett svårt begrepp i kulturlivet,
              men alternativet är så mycket svårare. Om vi inte skulle ställa
              krav på kvalitet, hur skulle då kulturpolitiken se ut?
            </seg>
            <seg n="94231bed">
              Det är viktigt att vi nu i de kulturpolitiska mål som föreslås
              slår fast att kvalitet är en del av målen. Jag skulle för egen
              del kunna tänka mig att vi framöver ännu mer betonar kvalitet,
              till exempel när det gäller bidragsgivning. Man bör ytterligare
              titta på det. Den kvalitetssatsning som vi nu gör genom att skapa
              Kulturbryggan är också den viktig i sammanhanget.
            </seg>
            <seg n="e1bb64ca">
              För det andra handlar det om boken och läsandet. Vi får ganska
              många signaler just nu om att efter flera år av stark utveckling
              ser bokbranschen ut att få nya bekymmer. Det här är förmodligen
              dels en följd av normalt konjunkturförlopp, dels en del av en
              förändring av branschen och de strukturella villkoren. Digitalisering,
              illegal nedladdning och nya vanor spelar in. En risk som jag ser
              är bestsellerismen, det vill säga att vi promotar och lyfter fram
              förväntade bestsellerböcker alltmer och att marknaden därmed tunnas
              ut när det gäller kvalitetslitteratur. Det är också ett bekymmer
              som jag tycker att man ska ha ögonen på, inte minst när det gäller
              den översatta litteraturen. Sverige är ett litet språkområde,
              och vi behöver få in god kvalitetslitteratur från andra länder.
            </seg>
            <seg n="95ffde6b">
              I propositionen tar vi nu steg som stärker läsandet. Läsfrämjandets
              insatser ökar. Bibliotekslagen utvärderas för att förbättra förutsättningarna
              för bibliotek. Kungliga biblioteket ges ett särskilt uppdrag att
              samordna biblioteksfrågor. Det är viktiga saker som lyfter fram
              läsandet och bokens ställning i samhället.
            </seg>
            <seg n="de6d6738">
              För det tredje handlar det om förutsättningar för den kreativa
              ekonomin. Det är Folkpartiets och alliansens bedömning att Sveriges
              framtid inte ligger i att konkurrera med låga löner. Det måste
              till mer kreativitet och nyskapande. Kulturen har en viktig roll
              för att stärka Sverige. Kulturens egenvärde är det absolut viktigaste.
              Kulturen är värd allt i sig, men man ska inte heller blunda för
              att den kan få goda effekter på andra delar av samhället.
            </seg>
            <seg n="1a09dd4e">
              I kulturpropositionen, som vi nu diskuterar, föreslås en fortsatt
              satsning på kulturella och kreativa näringar. Under de kommande
              åren avsätts 20 miljoner kronor per år för framväxten av kulturellt
              och kreativt företagande. Detta är viktigt för Sverige, men vi
              måste också fundera på hur de kulturella och kreativa aspekterna
              kommer in i andra branscher. Också där kan nämligen kulturskapare
              och kulturskapares kreativitet bidra till ökade vinster och ökad
              förmåga för Sverige att konkurrera med omvärlden.
            </seg>
            <seg n="c3449a95">
              För det fjärde handlar det om den nya tekniken. Det är något
              fantastiskt som vi just nu är inne i. Jag tror inte att vi själva
              riktigt ser vad det är som håller på att hända egentligen. På
              kulturområdet skapas nya möjligheter till skapande, ny teknik
              för distribution och ny teknik för konsumtion. Det är totalt sett
              ett lyft för kulturen. Aldrig har väl så många ungdomar suttit
              hemma och skapat film eller redigerat foton och aldrig har väl
              så många lagt ut dikter för andras läsande som just nu på nätet.
              Det är något viktigt och glädjande som vi ska ta vara på.
            </seg>
            <seg n="3d733e4d">
              En rad myndigheter får nu i uppdrag att ta fram underlag för
              en nationell strategi för digitalisering. Det är centralt. Det
              är en fantastisk chans att sprida det svenska kulturarvet och
              kulturproduktion.
            </seg>
            <seg n="9a955143">
              Man måste också se utmaningarna. I propositionen slås fast att
              det är viktigt att säkra upphovsrätten. Vi vet att om ingen författare
              någonsin kan få betalt för allt jobb de lägger ned och ingen filmskapare
              kan få betalt för den tid och den kraft de lägger ned blir det
              få bra böcker och få bra filmer att ladda ned. Vi måste både ta
              vara på möjligheterna och hantera utmaningen.
            </seg>
            <seg n="0b0a11d0">
              För det femte handlar det om kulturarvet. Jag tycker att vi i
              Sverige har anledning att fundera över vårt förhållande till kulturarvet.
              Att känna till Selma Lagerlöf är att känna till lite mer av Sverige,
              att förstå var vi är och hur vi har kommit dit. Kan man sin Selma
              Lagerlöf eller Geijer eller Astrid Lindgren förstår man lite mer
              av Sverige. Jag tycker att vi måste säga det. Det är en av anledningarna
              till att Folkpartiet tog ställning för en litterär kanon. Det
              är därför vi i grunden är positiva till att det ska vara så enkelt
              som möjligt att ta sig in på museer.
            </seg>
            <seg n="99d6a666">
              Jag tror att det var Tage Danielsson som en gång sade att den
              som vägrar se bakåt och inte vågar se framåt måste se upp. Jag
              tror att det ligger mycket i detta. Inte minst när vi är inne
              i snabba förändringar är det klokt att fundera på hur vi kom dit.
            </seg>
            <seg n="47d362d7">
              I de förslag till kulturpolitiska mål som vi snart ska ta ställning
              till heter det att vi ska främja ett levande kulturarv som bevaras,
              används och utvecklas. Vi tar också steg för att digitalisera
              kulturarvet.
            </seg>
            <seg n="41fcb09c">
              Fru talman! Detta är en proposition att vara stolt över. Jag
              vill gärna avsluta med att säga att kulturministern har gjort
              ett mycket bra jobb. Tillsammans tar vi nu steg framåt som gör
              att kulturen får ökad kraft i samhället. Det är viktigt för Sverige
              och det är viktigt för framtiden. Det finns naturligtvis mer att
              göra. Efter den här debatten och behandlingen av den här propositionen
              är det alldeles uppenbart att för att detta ska bli gjort krävs
              det att allianspartierna sitter kvar vid rodret.
            </seg>
          </u>
          <note type="speaker" n="93794448">
            Anf. 57 ESABELLE DINGIZIAN (mp) replik:
          </note>
          <u who="esabelle_dingizian_3bf849" xml:id="i-84852e367514cf70-7" n="263f976e">
            <seg n="fb91b344">
              Fru talman! Christer Nylander bjöd upp till dans, så jag måste
              upp.
            </seg>
            <seg n="cb3c52a8">
              Christer Nylander efterfrågar ett fyrverkeri av skarpa förslag
              från oppositionen. Jag hoppas att alla lyssnare vet det vet de
              säkert att det inte är vi i oppositionen som låtit göra en utredning.
              Det är inte vi i oppositionen som har tillgång till ett departement
              och en massa stöd. Det är ni som ska plocka fram förslagen. Vad
              har vi fått för förslag? I Kulturutredningen finns det sex förslag,
              varav ett handlar om upphävande, ett om förändring av, ett om
              upphävande av och ett om avskaffande av. Det finns inga förslag.
            </seg>
            <seg n="94d4f83c">
              Sedan kom propositionen, och där finns ett förslag: nya kulturpolitiska
              mål. Resten handlar bara om nya uppdrag och ingenting annat.
            </seg>
            <seg n="72bb932a">
              Ni har inte presenterat någon kulturpolitik i den klubb för inbördes
              beundran där ni beundrar varandra för allt det goda ni har gjort.
            </seg>
          </u>
          <note n="11f27f11">
            I detta anförande instämde Margareta Israelsson och Anneli Särnblad
            (båda s) samt Siv Holma (v).
          </note>
          <note type="speaker" n="01c56ca2">
            Anf. 58 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8f46d1677db40177-6" n="3ae04da3">
            <seg n="e759a3fb">
              Fru talman! Jag noterar att Esabelle Dingizian kallar oss för
              en klubb för inbördes beundran. Det skulle vara intressant att
              höra vad ni kallar er egen klubb. Inte är det så att ni beundrar
              varandras förslag i alla fall?
            </seg>
            <seg n="dd440ac1">
              Nej, ni sitter inte vid makten, men ni kanske har idéer. Det
              kanske var för mycket att begära ett fyrverkeri av förslag men
              en kinapuff åtminstone. Någonting skulle ni kunna komma med gemensamt
              för att förklara vad ni ser för möjligheter med kulturen.
            </seg>
            <seg n="5d3c259b">
              När ni kritiserar regeringens proposition så skarpt som ni gör
              i denna debatt måste ni ha någon egen idé om vad ni vill ha i
              stället. Någon sådan presenteras inte. Det som ni i stället är
              överens som är sju eller åtta nya utredningar. Ni kritiserar oss
              för att vi har utrett och nu verkställer. Ert svar är att ni vill
              ha nya utredningar.
            </seg>
            <seg n="8385f212">
              Det duger inte, och därför är ni värda all kritik.
            </seg>
          </u>
          <note type="speaker" n="30ff3db6">
            Anf. 59 ESABELLE DINGIZIAN (mp) replik:
          </note>
          <u who="esabelle_dingizian_3bf849" xml:id="i-84852e367514cf70-8" n="263f976e">
            <seg n="71390ae4">
              Fru talman! Det är inte vi som har suttit vid makten. Det är
              inte vi som ska presentera en kulturpolitik. Det är ni som ska
              göra det. Vi kommer att presentera en gemensam kulturpolitik fram
              till valet, det ska Christer Nylander vara så säker på.
            </seg>
          </u>
          <note type="speaker" n="febdcaf3">
            Anf. 60 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8f46d1677db40177-7" n="3ae04da3">
            <seg n="70abe7ee">
              Fru talman! Jag känner mig inte säker på det, jag känner mig
              osäker just på grund av det.
            </seg>
          </u>
          <note type="speaker" n="9ee453c4">
            Anf. 61 LEIF PAGROTSKY (s) replik:
          </note>
          <u who="leif_pagrotsky_0992af" xml:id="i-be25a5d1f5df4165-6" n="2cffcd15">
            <seg n="ceb22b06">
              Fru talman! Jag ska börja med att yrka bifall till reservationerna
              1 och 23. I övrigt står vi bakom de reservationer som socialdemokrater
              i utskottet har lämnat.
            </seg>
            <seg n="b084ec3e">
              Christer Nylander sade ett antal saker som jag tyckte var bra.
              Han använde bland annat ett uttryck som jag aldrig har hört förut
              och som jag ska försöka använda i framtiden, bestsellismen. Det
              tyckte jag var en träffande beskrivning på den gravitation som
              råder, den riktning som saker och ting drar i om man inte hittar
              annat som balanserar. Det är klart att bokhandeln vill sälja bestsellers.
              Det är klart att författare vill skriva bestsellers. Det är klart
              vad gäller musikslag att det är bestsellers som drar.
            </seg>
            <seg n="b21fc69d">
              För mig är den här iakttagelsen som du så träffande har gjort
              själva poängen med att ha som ett kulturpolitiskt mål att det
              är en uppgift för kulturpolitiken att vara den motkraft som ser
              till att det finns andra saker, att operan kan överleva i Sverige
              trots att den på egna kommersiella meriter inte kan bära sina
              kostnader, att smal teater kan överleva, att poesi kan överleva,
              att poeter kan ha en försörjning. Därför tycker jag att uttrycket
              bestsellismen är så träffsäkert och skarpt.
            </seg>
            <seg n="526c42a4">
              Ändå har ni som enda konkreta reella förändring i de kulturpolitiska
              målen att just målet vill ni ta bort och avskaffa. Samtidigt har
              Christer Nylander på det här eleganta och kreativa sättet satt
              fingret på precis det som det här målet, som vi uppenbarligen
              är överens om, ska göra.
            </seg>
          </u>
          <note type="speaker" n="8877b465">
            Anf. 62 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-8f46d1677db40177-8" n="3ae04da3">
            <seg n="e522432c">
              Fru talman! Om bestsellerismen är ett problem är inte min lösning
              att bekämpa bestsellers utan att fundera på hur andra böcker kan
              skapas som har god kvalitet. Därför är min politiska slutsats
              inte att det ska finnas ett mål som bekämpar kommersiell kultur,
              utan mål som främjar kvalitet. Om ni ser kommersialism bara som
              någonting negativt för kvalitet är det helt rätt att ha kvar målformuleringen
              att bekämpa kommersialism. Om det är kvaliteten ni är ute efter
              är det viktigare att betona kvalitetsmålet än att hamna i en rundgång.
            </seg>
            <seg n="01da8111">
              För mig är det centrala att det finns ett kvalitetsmål i de kulturpolitiska
              mål som vi nu antar.
            </seg>
          </u>
          <note type="speaker" n="9dcc5733">
            Anf. 63 LEIF PAGROTSKY (s) replik:
          </note>
          <u who="leif_pagrotsky_0992af" xml:id="i-be25a5d1f5df4165-7" n="2cffcd15">
            <seg n="10bdd732">
              Fru talman! Förlåt, jag tyckte att uttrycket var bestsellismen,
              men det var tydligen bestsellerismen. Det är en stavelse till.
            </seg>
            <seg n="1dd6c639">
              Det är i alla fall min bild av vad det här handlar om. Kommersialismen
              bekämpas inte i det här fallet genom att man förbjuder bestsellers
              utan genom att balansera dominansen och se till att dominansen
              inte blir total i och med att det finns andra alternativ. Det
              är så jag vill bekämpa kommersialismens skadeverkningar. Det är
              uppenbarligen där som vi är oense, låter det som.
            </seg>
            <seg n="cd3a5f55">
              En annan av Folkpartiets käpphästar är att begränsa yttrandefriheten
              i tidskriftsmiljön, att underminera fortlevnaden och framtidsutsikterna
              för kulturtidskrifterna. Kulturtidskrifterna är för mig ett sätt
              att stärka mångfalden i debatten. Det är en variant av att det
              inte bara ska vara Veckans Affärer och Dagens Industri som för
              debatt i Sverige. Det ska finnas smalare och mer angelägna tidskrifter,
              till exempel Expo som ju aldrig hade funnits utan stöd. För mig
              hänger det här ihop.
            </seg>
            <seg n="ffbd7893">
              Jag blir orolig när jag hör Christer Nylander och andra vilja
              ta bort kampen mot kommersialismens skadeverkningar som mål. Det
              verkar som att det finns ett mönster i det här, att man vill minska
              antalet kulturtidskrifter och snäva in den kulturpolitiska och
              samhällspolitiska debatten genom att angripa dem som lever på
              pengar från det här anslaget.
            </seg>
            <seg n="ce3fea7a">
              Jag vore tacksam om Christer Nylander dementerade detta och slog
              fast att jag missförstått alltsammans. Men när jag lägger ihop
              det som Christer Nylander säger och det som skrivs i betänkandet
              undrar jag om det inte ligger väldigt mycket i det jag säger.
            </seg>
          </u>
          <note type="speaker" n="4f937715">
            Anf. 64 CHRISTER NYLANDER (fp) replik:
          </note>
          <u who="christer_nylander_5a0cc0" xml:id="i-75b609578ab660db-0" n="3ae04da3" next="i-97d3bbe781f970c3-0">
            <seg n="25bc234b">
              Fru talman! Det korta svaret till Leif Pagrotsky är: Nej, det
              ligger ingenting i det du säger.
            </seg>
            <seg n="f9bf81e2">
              Jag kan ta ett längre svar. När det gäller bokmarknaden möter
              vi inte det genom att bekämpa kommersialism, utan vi möter det
              genom att stötta andra, genom att ge författarstöd och stöd till
              litteraturen på annat sätt och dessutom lyfta fram läsfrämjandeåtgärderna.
              Det är på det sättet vi bekämpar det som Pagrotsky tycker ska
              bekämpas.
            </seg>
            <seg n="919e7a9f">
              När det gäller att begränsa yttrandefriheten finns det ingenting
              i yttrandefriheten som säger att man har rätt att få pengar till
              att ge ut en kulturtidskrift. Men när man talar om att begränsa
              yttrandefriheten och diskuterar den här frågan låter det nästan
              så.
            </seg>
            <seg n="7f9a6560">
              I det här betänkandet står det att kultur ska ses i en vid mening.
              Om Pagrotsky nu hade haft fler möjligheter att svara skulle jag
              ha ställt honom frågan om inte också oppositionen tycker att det
              är rimligt att ta bort kravet på att gå med förlust. Om man tar
              bort det, och icke på grund av att den ges ut i pappersform, blir
              det just så som Pagrotsky varnar för, att det är Veckans Affärer
              och andra som får ta del av detta stöd.
            </seg>
          </u>
          <note n="b97f81ab">
            Anf. 65 TALMANNEN:
          </note>
          <u who="christer_nylander_5a0cc0" xml:id="i-97d3bbe781f970c3-0" n="3ae04da3" prev="i-75b609578ab660db-0">
            <seg n="993b5d1b">
              Jag vill påpeka att Leif Pagrotsky inte har rätt till ytterligare
              replik.
            </seg>
          </u>
          <note type="speaker" n="e166064b">
            Anf. 66 DAN KIHLSTRÖM (kd):
          </note>
          <u who="dan_kihlstrom_3dee82" xml:id="i-0b0fe3938b2760ec-0" n="2e5b6a84" next="i-012ea518a5e44beb-0">
            <seg n="22c8db72">
              Herr talman! Det är uppenbart att vi läser propositionen Tid
              för kultur på väldigt olika sätt. När jag läser den kan jag se
              att den innehåller ett antal intressanta förslag och områden.
              Det är bland annat nya kulturpolitiska mål, som vi har diskuterat
              här, portföljmodellen, Skapande skola, satsning på kulturella
              och kreativa näringar, en strategi för att digitalisera kulturarvet,
              den kommande Kulturbryggan, en ny analysmyndighet, en ny musikplattform,
              bibliotekssamordning som Kungliga biblioteket ska ha, en dialog
              med den ideella sektorn om kulturen, förändringar när det gäller
              olika stöd och en ökad samverkan inom kulturmiljöområdet. Sedan
              har den också bäring på kulturbudgeten, som vi har diskuterat
              tidigare, då en del av förslagen ligger i KrU1.
            </seg>
            <seg n="658b37ef">
              Jag ska försöka inskränka mig till några kommentarer. Vi har
              hållit på en god stund med debatten här i dag, och vi gillar att
              diskutera. Jag ska försöka ta fram några saker.
            </seg>
          </u>
          <note n="e4b7a607">
            Först vill jag yrka bifall till förslaget i utskottets betänkande
            och avslag på reservationerna.
          </note>
          <u who="dan_kihlstrom_3dee82" xml:id="i-012ea518a5e44beb-0" n="2e5b6a84" prev="i-0b0fe3938b2760ec-0">
            <seg n="2fbdb0da">
              Kulturen omger oss överallt utan att vi alltid tänker på det.
              Arkitektur, konst och musik är bara några av alla de kulturyttringar
              som omger oss så gott som dagligen. Kulturen ska vara fri och
              oberoende så långt från statlig och politisk inblandning som möjligt.
              Å andra sidan finns politiken där som fördelar pengar och sätter
              upp kulturpolitiska mål. Dessa medel och mål finns dock inte för
              att styra, utan i stället för att stödja kulturen. Det är viktigt
              att kulturpolitiken är tidsenlig och ser upp med att vara just
              styrande. Kulturpolitiken har varit i behov av förändring, och
              det är därför vi i dag debatterar detta betänkande, som har sitt
              ursprung i propositionen Tid för kultur .
            </seg>
            <seg n="28c07ac8">
              I propositionen föreslår regeringen nya mål för kulturpolitiken,
              som jag nämnde. Detta är välkommet då nuvarande mål, som antogs
              1996, känns något föråldrade. Målen tar sikte på kulturens fria
              och obundna roll, att alla ska ha möjlighet att delta i kulturlivet
              samt att kreativitet, mångfald och konstnärlig kvalitet ska prägla
              samhällsutvecklingen. Kulturarvets betydelse stryks under, internationellt
              och interkulturellt utbyte betonas och barns och ungas rätt till
              kultur uppmärksammas särskilt i de nya målen. Regeringens förslag
              till nya kulturpolitiska mål handlar mycket om en inriktning och
              sammanfattas i en portalparagraf.
            </seg>
            <seg n="6153a571">
              Från oppositionen har vi då hört några invändningar. Den ena
              är att målen inte förhandlats fram över blockgränserna och att
              målet om kommersialismens negativa verkningar slopas. Den expertutredning
              som tillsattes för att utarbeta förslag till nya mål knöt till
              sig en referensgrupp där företrädare från samtliga riksdagspartier
              fanns representerade. Vi hade också ett antal intressanta möten
              där vi hade goda möjligheter till både diskussion, reflexion och
              inspel. Regeringen har också noga övervägt remissinstansernas
              synpunkter innan propositionen har presenterats.
            </seg>
            <seg n="d689209a">
              Herr talman! Alliansregeringen vill öka det lokala och regionala
              inflytandet över hur kulturanslagen ska fördelas. Det skapar en
              större närhet till medborgarna och är ett sätt att demokratisera
              kulturen. Därför introducerar vi nu den så kallade portföljmodellen
              den heter så tills vidare som innebär att en större del av de
              statliga kulturanslagen till regional och lokal kulturverksamhet
              ska gå direkt till regionerna. Intentionerna med detta är mycket
              positiva och något som vi kristdemokrater velat se under en lång
              tid. Modellen måste dock utformas rent praktiskt och konkret innan
              den kan införas. Därför har en särskild utredare tillsatts som
              ska lämna förslag på hur modellen ska kunna se ut och vilka av
              de statliga anslagen som kan vara aktuella för regionerna att
              ta ett ökat ansvar för. Däremot uttrycks det tydligt i direktiven
              att staten ska ta ett fortsatt ansvar för till exempel den fria
              scenkonsten, inklusive stödet till arrangörer, för att inte riskera
              att den verksamheten blir negativt drabbad av den nya modellen.
              Utredaren ska också belysa förutsättningarna för en ökad grad
              av lokal och regional medfinansiering till den fria scenkonsten.
              Modellen bör införas successivt från 2011.
            </seg>
            <seg n="8c1ef62e">
              Alliansregeringen föreslår också att ett tydligare grepp kring
              musiken ska tas i och med införandet av en ny musikplattform.
              Den nya plattformen för musiken ska bidra med en nationell överblick
              och kompetensuppbyggnad samt främja internationell samverkan.
              Statens musiksamlingar ska få det övergripande ansvaret för uppdraget.
              I och med detta avvecklas också stödet till Rikskonserter. Deras
              verksamhet har under lång tid varit ifrågasatt inom delar av musikvärlden
              och har också debatterats i olika medier. Innan den nya plattformen
              kan införas ska en utredare bland annat föreslå vilka statliga
              insatser som bör göras på nationell nivå för att främja utvecklingen
              inom musikområdet. Utredaren ska också föreslå vilka av Rikskonserters
              nuvarande ansvarsområden som bör tas till vara i den nya plattformen.
              Utredningen ska ske skyndsamt och vara regeringen till handa senast
              i februari 2010.
            </seg>
            <seg n="4de15744">
              Vi fokuserar ofta på kulturens betydelse för människans psykiska
              välbefinnande. Det har framförts förut här. Många undersökningar
              har under senare år dock pekat på kulturens betydelse även för
              den fysiska hälsan. Människor som regelbundet tillägnar sig konstnärliga
              upplevelser lever längre och mår bättre än de som inte gör det.
            </seg>
            <seg n="addf084e">
              Även betydelsen av kultur både för den allmänna folkhälsan och
              i direkta vårdsituationer blir alltmer uppmärksammad. Många sjukhus
              och andra vårdinrättningar intresserar sig numera för kulturens
              möjligheter att påverka patientens hälsa. Såväl den nära kulturen,
              i form av böcker, konst och musik, som den yttre sjukhusmiljön,
              i form av arkitektur och inredning, påverkar både patienter och
              personal. De flesta konstformer manar till kommunikation och eftertanke.
              Konsten kan inbjuda till samtal i en påfrestande situation eller
              verka lugnande i en stressad miljö. En sjukhusclown som lockar
              till skratt kan vara ett väl motiverat inslag, likaså en musikterapeut
              i ångestdämpande verksamhet. Det är därför av stor vikt att även
              vi som beslutsfattare tar dessa nya erfarenheter till oss och
              låter det påverka våra politiska ställningstaganden. Därför är
              det mycket glädjande att regeringen har satsat projektpengar på
              försöksverksamheter, mer konkret nu också på senare tid, en i
              Skåne och en i Västerbotten, där effekterna av kultur ska analyseras.
              Jag ser mycket fram emot slutsatserna av den utvärderingen.
            </seg>
            <seg n="45bdda3a">
              Alliansregeringen kan presentera en kulturproposition med nya
              mål som är tidsenliga och som svarar mot de behov som finns. Ett
              antal omprioriteringar görs för att svara mot de nya målen. Jag
              kan säga för min del att jag ser med tillförsikt fram emot att
              denna nya politik steg för steg ska genomföras inom kultursektorn.
            </seg>
          </u>
          <note type="speaker" n="25e52cf6">
            Anf. 67 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-15ff4387bdf087be-7" n="b7726ae6">
            <seg n="a31aed30">
              Herr talman! Jag vill först välkomna delar av det kulturnätverk
              som jag förstått är på besök i riksdagen i dag.
            </seg>
            <seg n="af03566e">
              Än en gång står jag här och ska prata om våra kulturpolitiska
              förslag och prioriteringar. För utomstående som inte är helt bevandrade
              i riksdagens arbete verkar det kanske lite märkligt att vi nu
              debatterar i stort sett samma frågor som vi gjorde för en liten
              stund sedan. Jag tackar ändå för möjligheten att återigen få berätta
              om vad alliansregeringen åstadkommit på det här området.
            </seg>
            <seg n="165e6ae6">
              Jag skulle vilja börja med att läsa upp en del av ett tal som
              en av mina vänner höll i höstas:
            </seg>
            <seg n="6ba1a90b">
              Ett rikt och nyskapande kulturliv tillsammans med ett levande
              kulturarv är viktigt för hela vårt land. Med utgångspunkt i kulturens
              frihet och egenvärde vill regeringen stärka kulturens och kreativitetens
              betydelse i samhället. En handlingsplan för de kreativa näringarna
              kommer att presenteras. I samband med budgetpropositionen presenterar
              regeringen en kulturproposition om inriktningen på den framtida
              kulturpolitiken. Barns och ungas möjlighet till kulturupplevelser
              uppmärksammas särskilt.
            </seg>
            <seg n="fc110e00">
              Det sade statsminister Fredrik Reinfeldt i regeringsförklaringen
              den 15 september i år. Min uppgift som kulturminister är att värna
              kulturen och dess betydelse, se till att kulturen tar plats och
              att fler får möjligheter till kulturupplevelser.
            </seg>
            <seg n="f629a4c2">
              Låt mig därför återigen kort nämna regeringens tre prioriteringar.
              Det är barns och ungas rätt till kultur, ett kulturarv för framtiden
              och förbättrade villkor för den nyskapande kulturen.
            </seg>
            <seg n="4799af5f">
              Det är tre tydliga prioriteringar som har genomsyrat det arbete
              som vi har gjort under mandatperioden. Reformer som har genomförts,
              satsningar och förändringar har haft sin utgångspunkt i våra prioriteringar.
              Det ger en trygghet och en stabil grund att stå på.
            </seg>
            <seg n="74b6eb50">
              Vi föreslår i propositionen nya kulturpolitiska mål. De nuvarande
              målen är delvis föråldrade. Vi har därför valt att förstärka kvalitetsmålet
              och har formulerat ett nytt mål om att särskilt uppmärksamma barns
              och ungas rätt till kultur.
            </seg>
            <seg n="63f4c964">
              För den som har läst vår proposition framgår det också tydligt
              att vi betonar internationaliseringen. Etnisk och kulturell mångfald
              får allt större betydelse för kulturlivet, och det är viktigt
              att de förändringarna avspeglas hos våra kulturinstitutioner.
              När nästan var femte svensk har rötter i ett annat land får det
              stor betydelse för kulturarvet och vad det innebär att vara svensk.
            </seg>
            <seg n="350fe02a">
              Vår viktigaste reform inom kulturpolitiken handlar om att stärka
              barns och ungas rätt till kultur. Att de tidigt och på egna villkor
              får möta professionella kulturskapare är det bästa sättet att
              utveckla bildning och kreativt tänkande.
            </seg>
            <seg n="2d8055b0">
              Som ny kulturminister fick jag ta över ett politikområde som
              inte hade förändrats nämnvärt på drygt 30 år. Det var 30 år av
              fastlåsta strukturer, 30 år av rädsla för att ompröva och förbättra.
              Det är ytterst märkligt, för kulturlivet hade inte stagnerat.
              Men politiken gick inte i takt med kulturlivet. Det var också
              därför som vi tillsatte en kulturutredning.
            </seg>
            <seg n="c96d7452">
              Onödigt, verkar oppositionen tycka. Men det var fler än vi som
              uppenbarligen ansåg att man behövde se över och debattera kulturområdet.
              Det kom till och med en skuggutredning. Den omfattande debatt
              som har varit liksom alla remissvar visade hur stort behovet var
              av att få debattera kulturpolitik.
            </seg>
            <seg n="86ec2163">
              Vi vågar förändra, förnya och omprioritera. Vi vill att vår politik
              ska skapa förutsättningar för kulturlivets utveckling.
            </seg>
            <seg n="d41488fd">
              Vi kan glädja oss åt att vi i Sverige är aktiva kulturdeltagare.
              Jämfört med övriga länder i Europa ligger vi i toppen. Men det
              räcker inte. Det är fortfarande många som av olika skäl inte får
              eller kan ta del av den kultur som finns.
            </seg>
            <seg n="5f2f6d40">
              Vi vill att kulturen ska ta plats, att den ska ta mer plats.
              Det gäller självfallet i skolan men också i andra delar av samhället.
              Inom allianspartierna finns inte den beröringsskräck för att låta
              kulturen samverka med andra områden som så ofta har kännetecknat
              vänsterns kulturpolitik.
            </seg>
            <seg n="9f312a80">
              Tvärtom menar vi att kulturen stärks av att den får ta plats
              även utanför den traditionella kulturpolitiken. Den kan bidra
              till nytt tänkande men också till nya jobb och nya företag.
            </seg>
            <seg n="2b28fce7">
              Vi satsar därför tillsammans med Näringsdepartementet 73 miljoner
              kronor på att utveckla de kulturella och kreativa näringarna.
              Vi vill att kulturen ska vara en utmanande och dynamisk kraft.
              Genom att satsa fria pengar i Kulturbryggan stärker vi också den
              nyskapande kulturen.
            </seg>
            <seg n="50b42a00">
              Det finns ett starkt engagemang, herr talman, för att utveckla
              kulturlivet, både lokalt och regionalt. Det vill vi ta vara på.
              För att flytta kulturen närmare medborgarna och öka det lokala
              och regionala inflytandet föreslår vi en ny modell för regional
              fördelning av statens stöd till kulturen. Vi är övertygade om
              att det leder till att fler kommer att vilja ta ansvar och bli
              delaktiga.
            </seg>
            <seg n="4241bba1">
              I den rödgröna oppositionen påstår de gärna att de har mer pengar
              till allt, även till kultur. Men erfarenheter från perioder när
              de hade regeringsansvaret ger inget stöd för den uppfattningen.
            </seg>
            <seg n="5d7ee00e">
              Alliansen däremot vill att kulturen ska utvecklas, för kultur
              är inte bara förströelse och allmänt välbefinnande. Kulturen är
              livsviktig och ett kitt mellan människor. Den är ett sätt att
              ge svar på de eviga frågorna: Vad går allting ut på? Vad innebär
              det att vara människa?
            </seg>
            <seg n="b571b3a8">
              Kultur har, som vi var inne på tidigare, aldrig funnits på den
              tio-i-topp-lista som väljarna förmodas sätta upp till valen, detta
              trots att vi lever i ett sekulariserat land och borde ha extra
              stort behov av att samtala om livets mening.
            </seg>
            <seg n="2c1420a6">
              Under mina tre år som kulturminister har jag noterat att begreppet
              kultur ofta skapar problem. Det uppfattas alldeles för ofta som
              något svårtillgängligt och fint. Men om man pratar om bibliotekens
              öppettider, om konstverket som placerats vid busstationen eller
              om filmer som ska komma på bio visar det sig att engagemanget
              är stort.
            </seg>
            <seg n="7c7abdcd">
              Många kallar det inte alltid för kultur. Spelar det någon som
              helst roll? Kanske inte. Men det är åtminstone en förklaring till
              varför begreppet kultur inte har blivit en valfråga, trots att
              människor sällan kan tänka sig att bo, leva eller verka på en
              plats där det inte finns kultur i denna vida mening.
            </seg>
            <seg n="5e03e228">
              Kultur är livsviktigt. Det är därför kulturinstitutioner attackeras
              tidigt under krig. Genom att sätta kyrkor, museer, bibliotek och
              minnesmonument i brand smular man sönder motståndet. Man slår
              mot folkets själ.
            </seg>
            <seg n="7971fd8a">
              Det vet soldater och vandaler intuitivt, även om de kanske aldrig
              har besökt ett bibliotek eller lyssnat på en konsert. De vet hur
              man smular sönder motståndet.
            </seg>
            <seg n="afe5c733">
              Ytterligare några veckor, herr talman, är Vilnius Europas kulturhuvudstad.
              Före andra världskriget kallades staden för Nordens Jerusalem.
              40 procent av befolkningen hade judisk bakgrund och kulturlivet
              blomstrade. När nazisterna kom spärrades den judiska befolkningen
              in i gettot under vidriga förhållanden innan man mördade dem.
            </seg>
            <seg n="2509f272">
              Under tiden i gettot höll de fast vid kulturen. De grundade ett
              bibliotek, två orkestrar, två körer och en teater. Jag besökte
              Vilnius i våras och såg detta.
            </seg>
            <seg n="84e09c2c">
              Vad säger det här? Jo, kulturen visar på civilisationens plats
              i samhället. Det är därför regeringen nu går vidare i arbetet
              för att låta kulturen ta den plats i samhället som den är värd.
              Det är tid för kultur.
            </seg>
          </u>
          <note type="speaker" n="326cfbb5">
            Anf. 68 SIV HOLMA (v) replik:
          </note>
          <u who="siv_holma_28bf5d" xml:id="i-60a2e559b7762806-9" n="1cdf54f6">
            <seg n="5b1b5280">
              Herr talman! Jag tänker ta upp en tråd. Det riktades kritik mot
              att kulturutredningen inte ägnade sig speciellt mycket åt den
              digitala evolutionen. De här nya formerna ger nya möjligheter
              till yttrandefrihet.
            </seg>
            <seg n="dfeeb6fe">
              Kulturministern talar om att våga förändra och våga förnya. Då
              kommer jag osökt att tänka på just hur man förvaltar den digitala
              utvecklingen. Vi har kommit med ett förslag om att utreda frågan
              om digitala bibliotek. EU är ju inne på den linjen. Vi har också
              frågan om digitaliseringen av biograferna och frågan om att minska
              den digitala klyftan mellan människor som inte behärskar den digitala
              tekniken och dem som behärskar den genom att satsa pengar på folkbildning.
              Hur kommer det sig då att denna viktiga fråga inte behandlas i
              den kulturpolitiska propositionen. Hur har ni resonerat i det
              sammanhanget?
            </seg>
          </u>
          <note type="speaker" n="44056500">
            Anf. 69 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-15ff4387bdf087be-8" n="b7726ae6">
            <seg n="501ba119">
              Herr talman! Det är riktigt att kulturutredningen har lyft upp
              digitaliseringsfrågan, och vi följer också upp den i vår proposition.
            </seg>
            <seg n="a099d96a">
              Denna vecka inleds faktiskt den första konferensen mellan ett
              stort antal kulturinstitutioner om ett uppdrag som ska utföras
              under våren om hur man ska stärka just digitaliseringen, så det
              arbetet är redan på gång.
            </seg>
            <seg n="1157b4df">
              Jag är glad över att Siv Holma också tar upp Europeana, för det
              är en fråga som även kommer att behandlas av kulturinstitutionerna
              under våren.
            </seg>
          </u>
          <note type="speaker" n="1f8fdfb7">
            Anf. 70 SIV HOLMA (v) replik:
          </note>
          <u who="siv_holma_28bf5d" xml:id="i-60a2e559b7762806-10" n="1cdf54f6">
            <seg n="c4d8a62c">
              Herr talman! Då vore det bra om kulturministern kunde ta till
              sig önskemålet, kravet eller förslaget på att tillsätta en utredning
              för att inrätta digitala bibliotek även i Sverige.
            </seg>
            <seg n="dde89bae">
              Herr talman! Jag vill ställa ytterligare en fråga. Kulturskaparnas
              ekonomiska och sociala villkor finns också nämnt i detta sammanhang.
              Vad jag minns fick jag inget svar på Statens pensionsverks överraskande
              krav på 47 miljoner kronor för landets scenkonstinstitutioner.
              På vilket sätt håller Kulturdepartementet på att arbeta med denna
              stora, akuta och svåra fråga när det gäller de ekonomiska förutsättningarna
              ute i landet?
            </seg>
          </u>
          <note type="speaker" n="e5b74d24">
            Anf. 71 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-15ff4387bdf087be-9" n="b7726ae6">
            <seg n="49b2868b">
              Herr talman! Det är intressant att efter att ni har kritiserat
              oss för att vilja ha fler utredningar är det första som Siv Holma
              föreslår en ny utredning på digitaliseringsområdet. Jag kan bara
              upprepa det jag sade, att det är ett uppdrag som gått ut till
              ett stort antal institutioner som rör just digitalisering. Det
              är ett uppdrag som också Kungliga biblioteket kommer att få när
              det handlar om biblioteksområdet.
            </seg>
            <seg n="cfd2b2af">
              När det sedan gäller pensionerna vet Siv Holma att den här frågan
              har diskuterats under många år och att det finns en hel del underlåtelsesynder
              från den tidigare mandatperioden. Det bekymmer som en del institutioner
              har fått måste grunda sig i avtal som är slutna under den förra
              regeringen, eftersom det var före 2006.
            </seg>
            <seg n="4956f325">
              Det är riktigt att Statens pensionsverk haft stora svårigheter
              att räkna fram pensionerna, och det är minst sagt ett bekymmer
              för oss alla, inte minst för institutionerna. Det var därför det
              var så viktigt att vi fick till stånd utredningen om pensionsvillkoren
              för de statligt stödda institutionerna, framför allt de som arbetar
              inom dans, musik och teater. Den har varit ute på remiss, och
              remissrundan avslutades för ungefär en månad sedan. Så regeringen
              har arbetat aktivt med frågan. Och de förslag som har lagts fram
              har också välkomnats av större delen av sektorn.
            </seg>
          </u>
          <note type="speaker" n="9f1dfd00">
            Anf. 72 SIV HOLMA (v) replik:
          </note>
          <u who="siv_holma_28bf5d" xml:id="i-60a2e559b7762806-11" n="1cdf54f6">
            <seg n="dda4340d">
              Herr talman! Jag skulle vilja återgälda julklappsboken från kulturministern
              och ge någonting som kan komma till pass, Kulturkompassen , Vänsterpartiets
              kulturpolitiska program.
            </seg>
            <seg n="28c47918">
              God jul och gott nytt år!
            </seg>
          </u>
          <note type="speaker" n="5b82534f">
            Anf. 73 ESABELLE DINGIZIAN (mp) replik:
          </note>
          <u who="esabelle_dingizian_3bf849" xml:id="i-84852e367514cf70-9" n="263f976e">
            <seg n="654e5f72">
              Herr talman! Jag vill klargöra för alla lyssnare att alla partier
              i riksdagen är för en regionalisering. Men det jag vill diskutera
              är regeringens förslag, portföljmodellen, som egentligen inte
              är ett förslag än, för som vi sade tidigare pågår en utredning
              om den.
            </seg>
            <seg n="4d04a5a8">
              Sveriges Kommuner och Landsting har skickat ut en förfrågan till
              landets alla 290 kommuner. Det första de kan konstatera är att
              kommunerna inte svarar på enkäten. Bara 186 av 290 kommuner har
              svarat, och de är naturligtvis lite bekymrade över att kommunerna
              inte har det där jättestora intresset. Sex av tio kommuner menar
              att kraven på de egna tjänstemännen och politikerna ökar i hög
              eller mycket hög grad. På motsvarande sätt menar nio av landets
              landsting att kraven ökar. Kraven handlar om resurser, samordning,
              struktur och kompetens.
            </seg>
            <seg n="8bff5e63">
              Jag undrar lite hur ministern har tänkt att portföljmodellen
              ska sjösättas i och med att allianspartierna är så jättepositiva,
              men de verkar inte ha så mycket kontakt nedåt. Som jag sade tidigare
              förordar vi någonting som kommer underifrån och inte överifrån
              just för att förutsättningarna i kommunerna och regionerna är
              så olika.
            </seg>
          </u>
          <note type="speaker" n="b058f0e0">
            Anf. 74 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-15ff4387bdf087be-10" n="b7726ae6">
            <seg n="ff02ef52">
              Herr talman! Vad Miljöpartiet förespråkar och vad Socialdemokraterna
              förespråkar är inte riktigt samma sak, även om man med läpparna
              bekänner sig till regionaliseringen eller portföljmodellen.
            </seg>
            <seg n="7c83d82e">
              Jag vet inte vad det är för enkät som Esabelle Dingizian hänvisar
              till. Jag har inte sett den. Däremot har jag haft ett antal möten
              med företrädare för SKL, Sveriges Kommuner och Landsting, där
              man vittnar om ett stort engagemang både hos SKL och hos dem man
              representerar just för att kulturen ska kunna ta mer plats på
              lokal och regional nivå, vilket vi kunnat glädja oss åt.
            </seg>
            <seg n="4ef373fb">
              Dessutom framhålls i de runt 500 remissvar som vi har fått in
              på kulturutredningen just detta med regionalisering genom att
              kommunerna och landstingen får ett ökat engagemang och ökade möjligheter
              att påverka. Och det är någonting som jag vet att även Miljöpartiet
              bejakar, så jag förstår inte riktigt kritiken här. Snarare borde
              ni välkomna detta. Men det finns ett antal frågeställningar. Det
              är också därför som landshövding Chris Heister i slutet av februari
              nästa år ska komma fram till hur den här dialogen ska se ut mer
              i detalj, så att inte de frågetecken som Miljöpartiet och kanske
              några andra har ska finnas kvar.
            </seg>
          </u>
          <note type="speaker" n="248d6270">
            Anf. 75 ESABELLE DINGIZIAN (mp) replik:
          </note>
          <u who="esabelle_dingizian_3bf849" xml:id="i-84852e367514cf70-10" n="263f976e">
            <seg n="feb0a8a7">
              Herr talman! Kritiken bygger på att ni inte vet exakt vad ni
              vill.
            </seg>
            <seg n="dad831c4">
              Det här är en skrift från Sveriges Kommuner och Landsting, och
              jag vill gärna läsa innantill ur den: En verklig farhåga kring
              portföljmodellen finns dock och den handlar om resurser, från
              två perspektiv. För det första när det gäller pengar som kommer
              från staten: kommer mer krävas med mindre eller lika mycket pengar?
              För det andra är det uppenbart att resurser internt kommer att
              krävas: kommer dessa ökade kostnader att tas på bekostnad av vad
              som går till kulturmiljöer och kulturverksamheter?
            </seg>
            <seg n="6e79ab02">
              Det är den ena farhågan, att det kommer uppifrån och att kommuner
              och regioner inte vet vad som kommer. Den andra farhågan är det
              man läser i tidningarna, till exempel att kulturskolan ska spara
              i Helsingforss stad.
            </seg>
            <seg n="391432fc">
              Mottagaren har inte det kulturintresse som kulturministern tror.
              Jag menar att den här modellen inte är bra eftersom den kräver
              att mottagaren ska ha en viss förmåga.
            </seg>
            <seg n="e4bee86f">
              Modellen verkar inte vara optimal. Den kräver mer av de svaga
              regionerna som inte har samma förutsättningar som Västra Götaland,
              Skåne och Helsingfors, som i dagsläget är moderatlett och inte
              verkar vara så intresserat av kultur.
            </seg>
          </u>
          <note type="speaker" n="c4302beb">
            Anf. 76 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-15ff4387bdf087be-11" n="b7726ae6">
            <seg n="81b2ca6e">
              Herr talman! Jag vet att engagemanget för kultur är väldigt stort
              i Helsingforss stad. Dessutom har kulturbudgeten här ökat. Att
              man gör vissa omprioriteringar tror jag absolut är i sin ordning,
              även om jag inser att Vänstern inte gillar att man förändrar.
            </seg>
            <seg n="3dc7eb25">
              Med portföljmodellen befinner sig regionerna i olika situationer.
              Esabelle Dingizian måste bestämma sig. Hon säger å ena sidan att
              det på sina håll inte finns något engagemang, vilket jag tror
              att det gör, å andra sidan säger hon att man inte får börja uppifrån
              utan att man måste börja lokalt. Antingen finns det ett engagemang
              eller också finns det inte.
            </seg>
            <seg n="8d82ac19">
              Man befinner sig i olika faser. Några regioner är långt framme
              och har tryckt på för att få de här ökade möjligheterna, i andra
              är man fortfarande lite mer vilse. Det är skälet till att portföljmodellen
              inte kan införas samtidigt över hela landet. Man får lära av varandra.
            </seg>
            <seg n="9554b833">
              De fyra regioner som har visat störst intresse för att gå ut
              från 2011, det vill säga Skåne, Västra Götaland, Halland och Gotland,
              har också goda förutsättningar för detta. Jag är övertygad om
              att de övriga delarna av landet kommer att följa efter så småningom.
            </seg>
          </u>
          <note type="speaker" n="9af99e03">
            Anf. 77 LEIF PAGROTSKY (s) replik:
          </note>
          <u who="leif_pagrotsky_0992af" xml:id="i-be25a5d1f5df4165-8" n="2cffcd15">
            <seg n="a742cd83">
              Herr talman! Jag vill tala om för den publik som till äventyrs
              inte var här i morse att vi har haft en del av den här debatten
              förut. Om kulturministern återkommer till några av ämnena vill
              jag be om ursäkt för det.
            </seg>
            <seg n="e5479a01">
              Nu diskuterar vi kulturutredningen, kulturpropositionen och det
              beslut som ska följa på det. Kulturministern höll ett ambitiöst
              anförande som berättade om så oerhört mycket som nu ska ske på
              grund av detta.
            </seg>
            <seg n="0f7539fa">
              Jag ska läsa upp beslutsorden ur den proposition som kulturministern
              har lagt fram och som ska bygga denna gloriösa framtid. Det är
              fyra saker som ska ske. Man ska upphäva, man ska förändra, man
              ska upphäva och man ska avskaffa.
            </seg>
            <seg n="dfe55a70">
              Det är de fyra beslutsord som riksdagen ska klubba i dag eller
              kanske i morgon eller i övermorgon. Det är med de fyra orden upphäva,
              förändra, upphäva och avskaffa som detta stora uppbyggnadsarbete
              ska ske. Jag säger det för att visa på trovärdigheten i det pretentiösa
              tonläge som Kulturutredningen har haft.
            </seg>
            <seg n="825deb57">
              Kulturministern säger att regeringen har tydliga prioriteringar
              och att kulturarvet är ett tydligt område. Genom dessa tydliga
              prioriteringar ska man se till att kulturlivet tar plats. Det
              finns utrymme för reformer och satsningar inom prioriteringarna.
            </seg>
            <seg n="67e3a58d">
              Jag ska berätta hur dessa reformer och satsningar ser ut under
              mandatperioden när det gäller det prioriterade området kulturarvet.
            </seg>
            <seg n="2634a259">
              Jämfört med den budget som den här regeringen tog över har satsningen
              på kulturarvet minskat med 5 procent, motsvarande 125 miljoner.
              Satsning plus reform är lika med minus 125 miljoner kronor när
              inflationen är bortdragen och man har rensat bort anslag. Det
              speglar alltså reformer och satsningar. Jag vill påminna om de
              orden.
            </seg>
            <seg n="790c8210">
              Det innehåller också en mycket kraftig höjning av statsbidragen
              till kyrkan som är ett tioårigt avtal mellan den gamla regeringen
              och kyrkan. Resten är alltså en ännu större minskning.
            </seg>
            <seg n="95fe99b7">
              Det kallar regeringen för satsningar och reformer.
            </seg>
          </u>
          <note type="speaker" n="d23fc4b9">
            Anf. 78 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-15ff4387bdf087be-12" n="b7726ae6">
            <seg n="d0f6efda">
              Herr talman! Jag blev inte riktigt klok på vad Leif Pagrotsky
              egentligen ville. Man kan läsa saker som man vill. Det fanns någon
              som läste Bibeln på ett märkligt sätt.
            </seg>
            <seg n="09e5cc6a">
              Jag förstår inte riktigt vad Leif Pagrotsky kritiserar.
            </seg>
            <seg n="37f78159">
              Jag fick nyss höra att det var en mycket ambitiös genomgång av
              det vi ska genomföra, sedan var det plötsligt ingenting. Det är
              något som är fel i Leif Pagrotskys genomgång.
            </seg>
            <seg n="824f153f">
              Jag tycker att man har använt sin tid i opposition väldigt dåligt.
              Oppositionen visar upp en otrolig beslutsångest.
            </seg>
            <seg n="c2b81794">
              När vi ser på reaktionerna i motionerna på kulturpropositionen
              handlar det om: förändra ingenting, förändra inte de tre r:en,
              förändra inte målen, var försiktiga med regionaliseringen, utred
              mer, förändra inte fonogramstödet, rör inte Caprice, gör inga
              förändringar av inkomstgarantin utan att först utreda ännu lite
              mer, rör inte kulturtidskrifterna.
            </seg>
            <seg n="bb0b20dc">
              Är det den framtida socialdemokratiska och rödgröna kulturpolitiken?
              Jag kan inte kalla den ambitiös, den präglas snarare av rädsla,
              beslutsångest och tillbakablickande.
            </seg>
          </u>
          <note type="speaker" n="2f1a65e0">
            Anf. 79 LEIF PAGROTSKY (s) replik:
          </note>
          <u who="leif_pagrotsky_0992af" xml:id="i-be25a5d1f5df4165-9" n="2cffcd15">
            <seg n="d988b59b">
              Herr talman! Vi har bakom oss en mandatperiod som är förlorad
              för kulturpolitiken. Ingenting har hänt. Fyra års utredande har
              inte lett fram till beslut de skjuts fram till nästa mandatperiod.
            </seg>
            <seg n="119f22f8">
              Jag vill påminna om den enormt intensiva reformprocess vi hade
              med regioner och landsting som fick ta över viktiga samhällsfunktioner
              inklusive kulturen med moderat motstånd. Jag vill också påminna
              om att Moderaterna till helt nyligen ville avskaffa Västra Götalandsregionen;
              man ville avskaffa landstingen.
            </seg>
            <seg n="af585985">
              Det är nu basen för hela det moderata reformarbetet. Jag tycker
              att det är välkommet, men man lyckas inte ta ett enda steg framåt.
              Man har bara hittat på ett ord. Det står ingenting om hur det
              ska gå till.
            </seg>
            <seg n="9ff422d1">
              Efter tre och ett halvt års utredande tillsätter man en moderatkompis
              att utreda i tre månader till för att berätta hur det ska gå så
              att man under nästa mandatperiod kan fatta beslut om att gå vidare
              med detta som vi inledde för tio år sedan. Det tycker jag är passivt.
              Det tycker jag är handlingsförlamning, och det tycker jag är konservativt.
              Det kanske är det som är grejen.
            </seg>
            <seg n="675c2b88">
              Om det kan tolkas som att Moderaterna nu är ombord på tåget när
              det gäller att vi ska ha landsting och regioner, att de ska få
              mer makt inte mindre och att vi ska decentralisera kulturpolitiken
              får man vara glad för det lilla.
            </seg>
            <seg n="1f448ecd">
              Efter tio års försöksverksamhet var det nu dags för ett rejält
              steg framåt. Jag sade i mitt inledningsanförande hur jag tyckte
              att det skulle gå till.
            </seg>
            <seg n="5ad28cfe">
              I den förlorade perioden ingår också att den här regeringen inte
              har lyckats visa en prioritering av kulturen. Kulturen har en
              förlorad mandatperiod. Kulturen har fått backa för att andra områden
              har gått före. Det är inga nya pengar och inga nya reformområden.
            </seg>
            <seg n="cbbb3399">
              Att kulturarvet minskar beror ju på att kulturministern har fått
              finansiera satsningen på barnen. Det har hon gjort genom att dra
              ned på sitt eget favoritområde kulturarvet, som hon i opposition
              under fyra år har krävt mer och mer resurser till. Nu använder
              hon själv det som mjölkko för andra angelägna områden, för hon
              har inte lyckats skaka fram några nya pengar.
            </seg>
          </u>
          <note type="speaker" n="86481d76">
            Anf. 80 Kulturminister LENA ADELSOHN LILJEROTH (m) replik:
          </note>
          <u who="lena_adelsohn_liljeroth_363786" xml:id="i-624f46b8fb310ce0-0" n="b7726ae6" next="i-38f6dc5df4429928-0">
            <seg n="7a218bd6">
              Herr talman! Det spelar kanske inte så stor roll om vi står här
              och bollar siffror. Andra, utanför riksdagen, har räknat på detta
              och kommit fram till att de borgerliga kulturbudgetarna faktiskt
              har varit större än de socialdemokratiska var. Leif Pagrotsky
              kan skaka på huvudet hur länge han vill. Det är inte vi som har
              räknat fram det, det är andra.
            </seg>
            <seg n="e0242856">
              Hur vill Socialdemokraterna, Vänstern och Miljöpartiet förändra?
              Man vill inte förändra alls. Man tycker att allt var bra som det
              var. Det gäller de kulturpolitiska målen, det gäller strukturerna,
              det gäller myndigheterna. Rör ingenting, förändra ingenting, ge
              inga nya uppdrag, se inte över några förordningar. Låt det förbli
              vid det gamla.
            </seg>
            <seg n="cbd3a7c2">
              Jag tycker att det är att sticka huvudet i sanden.
            </seg>
            <seg n="59b1dabd">
              Vi har ett kulturliv som utvecklas starkt. Men vi måste ha en
              politik som också går i följe med detta, så att de kan förstärka
              varandra. Jag tycker inte att det är någon förlust att vi har
              lyckats få in kulturen som ett viktigt område inom arbetsmarknadspolitiken
              och att vi nu alltmer närmar oss Socialdepartementets område.
              Kultur lyfts också fram i biståndsarbetet när man talar om demokratiutveckling
              i den nya biståndspolitiken. Tillsammans med Näringsdepartementet
              ser vi potentialen hos de kreativa näringarna. Jag tycker att
              det är en framgång, och jag är mycket glad och stolt över det
              som vi har kunnat uträtta på bara tre år. Det är en nytändning
              för kulturen.
            </seg>
          </u>
          <note n="cd64e87f">
            Anf. 81 GUNILLA CARLSSON i Hisings Backa (s):
          </note>
          <u who="lena_adelsohn_liljeroth_363786" xml:id="i-38f6dc5df4429928-0" n="b7726ae6" prev="i-624f46b8fb310ce0-0">
            <seg n="65240bbb">
              Herr talman! Biblioteken är bland de mest populära kulturinstitutionerna
              bland människor i Sverige. I vissa kommuner står biblioteken för
              den enda offentliga plats där man kan ta del av verksamheten utan
              att det kostar någonting. Det är en samlingsplats för många där
              man inte bara kan låna en bok utan också ta del av till exempel
              dagstidningar, tidskrifter, samhällsinformation, läsestunder och
              studiecirklar. På vissa håll i landet kan man faktiskt träffa
              sin egen lokala riksdagsledamot i riksdagshörnorna. Med andra
              ord är våra bibliotek kreativa mötesplatser och en enorm resurs
              i samhället.
            </seg>
            <seg n="0e5ddfeb">
              Nu har regeringen tillsatt en utredning för att se över bibliotekslagen.
              Det är en lag som infördes 1997 för att stoppa biblioteksnedläggningar
              under 90-talskrisen. Jag är glad över att denna lag kom till.
              Speciellt i dagsläget när vi vet att många kommuner har det tufft
              ekonomiskt är det oftast just verksamheter inom kulturområdet
              som får stryka på foten.
            </seg>
            <seg n="65d656ed">
              I propositionen Tid för kultur står det att utvärderingen inte
              kommer att innebära några grundläggande förändringar i villkoren
              för biblioteksverksamheten. Utredningen ska presenteras i mitten
              av januari.
            </seg>
            <seg n="bc070481">
              Det skulle vara intressant att höra kulturministern här i kammaren
              i dag klargöra vad hon menar med att man inte kommer att ändra
              i de grundläggande villkoren.
            </seg>
            <seg n="24a509d6">
              Flera partier i den sittande regeringen har tidigare varit emot
              just bibliotekslagen och dessutom svajat lite vad gäller avgifter
              för boklån.
            </seg>
            <seg n="57f5eece">
              Herr talman! Vi vet av undersökningar att det är stora skillnader
              mellan de grupper som läser och de som inte läser.
            </seg>
            <seg n="5c31cef2">
              För mig som socialdemokrat är det viktigt att se hur man kan
              få fler att ta del av kulturen och hur man kan hitta vägar för
              att minska trösklarna.
            </seg>
            <seg n="2beed55c">
              För några veckor sedan hade jag och kulturministern en debatt
              här i kammaren som handlade om kultur i arbetslivet. Jag frågade
              kulturministern om hon kunde tänka sig att öronmärka pengar i
              budgeten till en verksamhet som riktar sig just till kultur ute
              på våra arbetsplatser.
            </seg>
            <seg n="e5d1325b">
              Ett exempel på en bra verksamhet är just arbetsplatsbibliotek.
              Där ingår även vägkrogsbiblioteken som har byggts upp under senare
              år och som blivit en riktig succé. Både vägkrogsbiblioteken och
              arbetsplatsbiblioteken har inneburit att man har fått fler att
              börja läsa. Här har också engagerade bokombud på arbetsplatserna
              en stor och viktig betydelse. Tyvärr är detta en verksamhet som
              får allt mindre resurser och mindre uppmärksamhet från den moderatledda
              regeringen.
            </seg>
            <seg n="a8b8f437">
              Vår kulturministers partikamrat Mats Johansson, som inte är här
              just nu men som också sitter i kulturutskottet, fick i radion
              en fråga om just vägkrogsbiblioteken. Då svarade han att långtradarchaufförerna
              kan köpa sina egna ljudböcker. Han tyckte inte att det skulle
              behöva finnas vägkrogsbibliotek för långtradarchaufförerna där
              de kan låna ljudböcker som de kan lyssna på när de kör på våra
              landsvägar.
            </seg>
            <seg n="392769fc">
              Min fråga i dag till kulturministern är om hon delar Mats Johanssons
              synpunkter. Är det Moderaternas inställning till vägkrogsbiblioteken,
              eller är det någonting som han själv står för?
            </seg>
            <seg n="5e37746b">
              För oss socialdemokrater har läsandet och biblioteken en viktig
              roll i samhället. Vi vill att alla i vårt land ska känna att de
              lever i ett möjligheternas land. Här ska alla känna att de kan
              växa och utvecklas. Då är det självklart att det ska finnas bibliotek
              och gratis tillgång till böcker i alla dess former samt möjlighet
              till levande kulturhus som just våra bibliotek står för i dag.
            </seg>
          </u>
          <note n="a9532b59">
            I detta anförande instämde Göran Persson i Simrishamn, Leif Pettersson,
            Anneli Särnblad och Lars Wegendal (alla s).
          </note>
          <note type="speaker" n="8e953d14">
            Anf. 82 SOLVEIG TERNSTRÖM (c):
          </note>
          <u who="solveig_ternstrom_71dfa1" xml:id="i-f9d44d9a7be6c0bc-0" n="acf85551">
            <seg n="dfdc139c">
              Herr talman! Jag fick ett telefonsamtal från Nässjö i Småland.
              Det har gått några år sedan dess snart en hel mandatperiod i vår
              svenska riksdag. Den som ringde sade: Kom genast till Nässjö.
              Vi vill visa dig någonting. Vi vill ge dig någonting som du ska
              ta till dig och bära med dig och aldrig glömma bort.
            </seg>
            <seg n="fe86aef3">
              Telefonrösten var inte befallande men bestämd och hade en klang
              av prognos och till och med ett stänk av förutsägelse.
            </seg>
            <seg n="43bdfb4c">
              Jag åkte alltså till Nässjö. Jag gick in i ett trist mörkt hus,
              ned i en kulvert, och trädde in i ett litet mörkt källarrum med
              ett litet fönster under taket. Där satt de gamla, de sjuka, de
              osynliga och de glömda i vårt samhälle. Men, herr talman, de var
              så glada. Hur kunde det komma sig att de var så glada? Jo, de
              var glada därför att de i flera år, en gång i veckan, hade fått
              leva ut i en kulturell och skapande samvaro.
            </seg>
            <seg n="a4c0ceaa">
              Två unga begåvade och starkt engagerade kvinnor med teater- och
              musikkunskap fanns på plats. Där stod de och fick i gång både
              de gamla och sjuka och inte minst personalen i en sprakande kulturell
              skapelseakt. Här var det inte endast fråga om konsumerande. Här
              var alla medskapande och delaktiga på lika villkor.
            </seg>
            <seg n="a12c54e4">
              Det är detta vi lever för, ropade en blind gammal man i rullstol.
              Ja, det var här de levde, de gamla och de sjuka. Det gick inte
              att ta miste på. Det var en oas i ett torftigt litet rum. Men
              fantasin gav dem vingar.
            </seg>
            <seg n="b07924f1">
              Herr talman! En mycket intressant iakttagelse hade gjorts efter
              denna kulturella satsning. De äldres medicinering hade minskat
              till hälften. Jag säger det om igen: De äldres medicinering hade
              minskat till hälften.
            </seg>
            <seg n="ee2ca190">
              Men vad var då problemet? Jo, nu skulle kommunen spara, och eftersom
              det inte fanns någon lag om kulturell vård skulle denna framgångsrika
              metod försvinna, och de gamla och sjuka skulle återgå till sin
              isolering, sin tomhet och sina smärtor och till den dubbla medicineringen
              med dess biverkningar.
            </seg>
            <seg n="9a3d56d6">
              Detta var vad många skulle kalla ett enskilt fall. Men när de
              enskilda fallen blir tillräckligt många måste det bli politik.
            </seg>
            <seg n="54e97b12">
              Under hösten 2006 bildades nätverket Kultur och hälsa i riksdagen.
              Kontakter med forskare upprättades, bland andra Gunnar Bjursell,
              professor i genteknik vid Göteborgs universitet, som har börjat
              uppmärksamma kulturens betydelse för hälsan. Han säger att den
              senaste tidens landvinningar inom hjärnforskningen tydligt har
              kunnat identifiera processer som medverkar till att förebygga
              ohälsa och som till och med kan utnyttjas för att reparera uppkomna
              hjärnskador. Effekten av till exempel musik har ägnats omfattande
              studier och varit drivande inom hjärnforskningen.
            </seg>
            <seg n="d03b695e">
              Kanske vi i dag står inför en situation där den kulturella sektorn
              kommer allt närmare den naturvetenskapligt dominerande hälsoforskningen
              och att detta närmande kan utgöra nycklarna till att skapa nya
              förutsättningar för att öka mänsklig hälsa och mänskligt välbefinnande.
            </seg>
            <seg n="3a4a7a6b">
              Riksdagens nätverk skriver motioner och planerar kontinuerligt
              för debatter och seminarier under de kommande åren. Riksdagens
              nätverk för kultur och hälsa har också kontakter med kulturministern
              och socialförsäkringsministern. Nätverket får alltmer respons
              från sjukvård och allmänhet.
            </seg>
            <seg n="98ee8800">
              Den 11 maj i år, 2009, hade nätverket en heldag på Dramatens
              stora scen. På scenen samlades forskare, skådespelare, scenartister,
              kulturarbetare, läkare, terapeuter och representanter för 1,6-miljonerklubben.
              En jättelik äldrekör hade rest ända från Umeå för att sjunga jazz
              på Dramaten. I salongen satt över 500 personer som alla reste
              sig upp och började dansa när Graham Tainton från Sydafrika började
              dansa på scenen.
            </seg>
            <seg n="5f6571b3">
              Manifestationen hade satt i gång och blev ett faktum när kulturminister
              Lena Adelsohn Liljeroth och socialförsäkringsminister Cristina
              Husmark Pehrsson gick upp på scenen och meddelade att ett pilotprojekt
              i kultur och hälsa skulle påbörjas i Helsingborg och i Västerbotten.
              1 miljon kronor skulle gå till projektet Kultur på recept.
            </seg>
            <seg n="9c0096e6">
              Herr talman! Vi står på tröskeln till ett program som ska kunna
              hjälpa människor till ett friskare liv. Sveriges kommuner och
              landsting måste bereda sig på att ta emot det stora antal människor
              som nu blir utförsäkrade och som behöver stöd och motivation för
              att vilja leva vidare och, i bästa fall, för att de ska kunna
              få ett arbete som de kan trivas med och leva av.
            </seg>
            <seg n="c867f034">
              Herr talman! 37 procent av de nu utförsäkrade har psykiska besvär.
              Man måste lyssna intensivt på varje enskild människa.
            </seg>
            <seg n="3a136086">
              Jag glömmer aldrig en kvinna som berättade om sin svåra psykiska
              sjukdom som gjorde henne sängliggande i många år. Till slut fick
              hennes väninna henne att börja sjunga i kör. Efter ett år var
              kvinnan frisk!
            </seg>
            <seg n="b7df1fa7">
              Inte heller glömmer jag en kvinna som jag mötte på apoteket och
              som glädjestrålande störtade fram till mig och sade: Jag har hört
              att du vill att vi ska spela teater på Stureplansenheten. Då vill
              jag bara säga att då skulle jag bli frisk.
            </seg>
            <seg n="a151c46a">
              Vidare gäller det den sjukskrivne målaren som hade en svår arbetsskada
              och ständig värk i nacken. Han blev frisk när han i jackett och
              hög svart hatt på scenen fick gestalta August Strindberg. Värken
              bara försvann!
            </seg>
          </u>
          <note n="61062238">
            Slutligen yrkar jag bifall till utskottets förslag i betänkandet
            och avslag på motionerna.
          </note>
          <note type="speaker" n="c8d04cf3">
            Anf. 83 LEIF PAGROTSKY (s) replik:
          </note>
          <u who="leif_pagrotsky_0992af" xml:id="i-be25a5d1f5df4165-10" n="2cffcd15">
            <seg n="5c7b6841">
              Herr talman! Jag vill tacka Solveig Ternström för att hon lyft
              fram den viktiga frågan om kultur för våra äldre. Vi kulturpolitiker
              pratar väldigt ofta om att bredda kulturkonsumtionen, om att fler
              grupper ska få mer kultur om att vi ska tillgängliggöra kulturen
              för fler. Men en grupp som vi då mycket ofta glömmer bort är de
              äldre. Jag tror att nästan alla av oss har erfarenhet av att ha
              äldre anhöriga på äldreboenden som lever ett ganska torftigt och
              monotont liv och att vi sett vilken glädje och stimulans som en
              stunds kvalitetskultur, professionell kultur, kan ge i dessa gråa
              miljöer. Även om äldreboendena i övrigt ofta är väldigt bra när
              det gäller mat, omvårdnad och hygien är detta ett område där det
              är ganska torftigt.
            </seg>
            <seg n="8f79665f">
              Vi för vår del föreslår 25 miljoner kronor i stimulansbidrag
              till kommuner som har en bra verksamhet på området. Jag hoppas
              på stöd för detta. Jag tror att alla partier kan enas om att frågan
              är kolossalt angelägen och, inte minst, om att detta speglar att
              det är få andra grupper som har så stor glädje av kulturen som
              i det här fallet.
            </seg>
            <seg n="b5f8a15f">
              Dessutom gäller det den viktiga frågan om kultur och hälsa. Jag
              skulle, herr talman, vilja passa på att yrka bifall till reservation
              29 som handlar om just kultur och hälsa. Samtidigt skulle jag
              vilja uppmana Solveig Ternström att i linje med det engagerade
              anförandet kanske till och med rösta för vår reservation 29 om
              kultur och hälsa. Reservationen innebär ett lite kraftigare ställningstagande
              och en markering till förmån för detta viktiga och även försummade
              politikområde.
            </seg>
          </u>
          <note type="speaker" n="b8220386">
            Anf. 84 SOLVEIG TERNSTRÖM (c) replik:
          </note>
          <u who="solveig_ternstrom_71dfa1" xml:id="i-f9d44d9a7be6c0bc-1" n="acf85551">
            <seg n="5615a4ee">
              Herr talman! Jag är jätteglad över att du, Leif Pagrotsky, här
              är med på banan. Du talar mycket om konsumtion. Det är rätt. Tidigare
              har man liksom gett konsumtion till de äldre som bara suttit där
              och lyssnat. Men i det här fallet var de medagerande . Det är
              den biten som är så betydelsefull. Därför är jag glad över att
              alliansen lyssnat just på det budskapet. Jag måste ändå säga att
              jag tycker att vi har den bästa formuleringen.
            </seg>
          </u>
          <note type="speaker" n="c0b8207a">
            Anf. 85 LEIF PAGROTSKY (s) replik:
          </note>
          <u who="leif_pagrotsky_0992af" xml:id="i-be25a5d1f5df4165-11" n="2cffcd15">
            <seg n="ec974846">
              Herr talman! Jag får tacka dig, Solveig Ternström. Men eftersom
              du inte sett vår formulering är jämförelsen kanske lite förhastad.
              Du kan väl ta en titt på vår formulering och se vilken du tycker
              är bäst.
            </seg>
            <seg n="43ab428c">
              1 miljon kronor till kultur och hälsa i hela Sverige är inte
              särskilt mycket pengar i en väldigt stor budget. Jag tror att
              det finns utrymme för lite kraftigare satsningar.
            </seg>
            <seg n="16d0ec4e">
              När det gäller kulturen på våra äldreboenden menar jag inte att
              det enbart ska vara ett passivt lyssnande, även om också sång,
              uppträdande och konserter kan vara spännande. Naturligtvis handlar
              det om ett interaktivt deltagande det kan vara allsång, körsång
              eller andra kulturyttringar än bara musik. Det handlar om att
              öppna för detta och om att ge det en ökad tyngd och status, mer
              energi och stimulans samt, inte minst, ett erkännande.
            </seg>
            <seg n="9ec8f953">
              Bara därför att det är fråga om äldre människor, av vilka en
              del på olika sätt kanske inte har den allra bästa hälsa ska det
              här inte vara en kulturaktivitet med låg status. För de kulturarbetare
              som ägnar sig åt detta tycker jag att det ska vara en väldigt
              hög status och att det ska vara förenat med mycket engagemang
              och mycket hjärta. Det ska vara något som sprider en fantastisk
              glädje. Där hoppas jag att vi tillsammans kan stödja ett förslag
              om en lite rejälare satsning på detta, till exempel frampå vårkanten.
            </seg>
          </u>
          <note type="speaker" n="925efe9b">
            Anf. 86 SOLVEIG TERNSTRÖM (c) replik:
          </note>
          <u who="solveig_ternstrom_71dfa1" xml:id="i-de2d99f9062b27b1-0" n="acf85551" next="i-2b2076a5a12e1bc3-0">
            <seg n="855d4cd6">
              Herr talman! Jag tackar för det. Det är, som sagt, mycket bra
              att du, Leif Pagrotsky, är med på banan.
            </seg>
            <seg n="ad005fd7">
              Detta med kultur och hälsa är naturligtvis för de gamla eller
              äldre och de psykiskt sjuka också en fantastisk möjlighet till
              tillfrisknande. Det vet vi genom forskningen. Dessutom finns det
              erfarenheter av detta. Men jag skulle också vilja säga en sak
              som inte berörts men som det kanske blir vidare diskussioner om,
              nämligen att vi här också kan skapa nya arbeten till exempel nya
              typer av terapeuter som skulle kunna ha ett samarbete med kulturarbetare.
            </seg>
            <seg n="a7ef314a">
              Jag hoppas att vi tillsammans kan arbeta för detta, för det är
              livsviktigt.
            </seg>
          </u>
          <note n="6ddf92c3">
            Ajournering
          </note>
          <note n="83bbba07">
            Kammaren beslutade kl. 15.59 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="solveig_ternstrom_71dfa1" xml:id="i-2b2076a5a12e1bc3-0" n="acf85551" prev="i-de2d99f9062b27b1-0">
            <seg n="a89fdaf9">
              Återupptagna förhandlingar
            </seg>
            <seg n="54a93bbb">
              minst tre fjärdedelar av de röstande och mer än hälften av riksdagens
              ledamöter
            </seg>
          </u>
          <note n="43fd62a1">
            Förhandlingarna återupptogs kl. 16.00.
          </note>
          <note n="20a288bc">
            8 § Beslut om ärenden som slutdebatterats den 10 december
          </note>
          <note n="5bc239ba">
            Punkt 1
          </note>
          <note n="d1308810">
            Punkt 2
          </note>
          <note n="c31fd186">
            Punkt 10
          </note>
          <note n="1e73a285">
            Punkt 11
          </note>
          <note n="3926419b">
            Punkt 12
          </note>
          <note n="cf87bec1">
            Punkt 18
          </note>
          <note n="04426fd9">
            Punkt 21
          </note>
          <note n="8239aec2">
            Övriga punkter
          </note>
          <note n="c31fd186">
            Punkt 10
          </note>
          <note n="1b115e37">
            Punkt 14
          </note>
          <note n="63f9dae1">
            Punkt 16
          </note>
          <note n="8239aec2">
            Övriga punkter
          </note>
          <note n="c31fd186">
            Punkt 10
          </note>
          <note n="cf87bec1">
            Punkt 18
          </note>
          <note n="b8cf0e11">
            Punkt 36
          </note>
          <note n="8239aec2">
            Övriga punkter
          </note>
          <note n="d0b96dc4">
            9 § Beslut om ärenden som slutdebatterats den 11 december
          </note>
          <note n="edb66c1d">
            Punkt 3
          </note>
          <note n="37923d39">
            Punkt 4
          </note>
          <note n="141809a6">
            Punkt 5
          </note>
          <note n="63832543">
            Punkt 6
          </note>
          <note n="90aaa9e4">
            Punkt 7
          </note>
          <note n="8239aec2">
            Övriga punkter
          </note>
          <note n="5bc239ba">
            Punkt 1
          </note>
          <note n="141809a6">
            Punkt 5
          </note>
          <note n="074bf0a1">
            Punkt 8
          </note>
          <note n="1e73a285">
            Punkt 11
          </note>
          <note n="503294ce">
            Punkt 15
          </note>
          <note n="8239aec2">
            Övriga punkter
          </note>
          <note n="5bc239ba">
            Punkt 1
          </note>
          <note n="d1308810">
            Punkt 2
          </note>
          <note n="ed18fef0">
            10 § Beslut om ärende som slutdebatterats vid dagens sammanträde
          </note>
          <note n="5bc239ba">
            Punkt 1
          </note>
          <note n="ead3c4b7">
            Punkt 9
          </note>
          <note n="192f1411">
            Punkt 19
          </note>
          <note n="25874a0e">
            Punkt 20
          </note>
          <note n="79dd4536">
            Punkt 24
          </note>
          <note n="0d2d10c3">
            Punkt 39
          </note>
          <note n="5c506530">
            Punkt 41
          </note>
          <note n="ff22c23e">
            Punkt 42
          </note>
          <note n="8239aec2">
            Övriga punkter
          </note>
          <note n="a5c9d7c3">
            11 § (forts. från 7 §) Tid för kultur (forts. KrU5)
          </note>
          <note type="speaker" n="2f133181">
            Anf. 87 AMINEH KAKABAVEH (v):
          </note>
          <u who="amineh_kakabaveh_08f6a8" xml:id="i-5fde7803f6d3cb08-0" n="242d99a9">
            <seg n="fbbe5b06">
              Fru talman! I dag debatterar vi två betänkanden i vilka jämställdhetsperspektivet
              saknas. Det förvånar mig inte, och det faktum att det saknas har
              satt sin prägel på debatten i kammaren. Det är inte så konstigt
              med tanke på att det är ett mönster som förekommit under hela
              mandatperioden. Sedan maktövertagandet har de feministiska landvinningarna
              förlorat mark och osynliggjorts. Därför är det dags att synliggöra
              de feministiska landvinningarna. De ska synas även i den kulturella
              sfären.
            </seg>
            <seg n="4756d009">
              Jag vill yrka bifall till reservation 5.
            </seg>
            <seg n="f524d21b">
              Precis som på andra samhällsområden finns det en könsmaktsordning
              inom kulturlivet. På traditionella kulturområden som bildkonst,
              dans och litteratur utgör kvinnorna en majoritet såväl i publiken
              som bland kulturutövarna. På flertalet konstnärliga utbildningar
              dominerar kvinnorna. På chefsstolar och i andra maktpositioner
              dominerar emellertid männen.
            </seg>
            <seg n="6bb81694">
              Vänsterpartiet vill synliggöra könsmaktsordningen för att kunna
              befria oss från den. Ett samhälle där intresset för kultur och
              makten över kulturen är jämnt fördelade mellan könen vore ett
              bättre samhälle. I ett sådant samhälle skulle kulturen ha en mer
              framskjuten position.
            </seg>
            <seg n="9f0eec0a">
              Det behövs strategier som gör pojkar och män mer involverade
              i kulturen. Redan på barnavårdscentralen kan man främja föräldrarnas
              intresse för att ge sina barn tillgång till kultur. Förskolan
              och skolan spelar en avgörande roll för pojkars och flickors socialisering
              och för deras kulturella bildning och är därmed en plats där könsmönstret
              kan brytas.
            </seg>
            <seg n="c3df44a8">
              Fru talman! Efter att betänkandet Plats på scen , SOU 2006:42,
              lades fram för tre år sedan har det inte hänt speciellt mycket
              beträffande de feministiska landvinningarna inom vare sig kultursfären
              eller andra områden i samhället. Kommittén för jämställdhet inom
              scenkonstområdet konstaterar bland annat att kvinnor utgör en
              klar majoritet som publik till teatern, dansen och operan medan
              män utgör en majoritet på ledande poster inom organisationerna.
            </seg>
            <seg n="2d85c627">
              Vanja Hermele skriver i sin artikel Skilda världar män och kvinnor
              i scenkonsten att feministiska organisationsteoretiker brukar
              säga att det krävs bara 30 procent kvinnor i ett sammanhang för
              att det ska uppfattas som jämställt. Detta brukar vara anledningen
              till att man kan uppleva den egna arbetsplatsen som jämställd.
              Men eftersom denna jämställdhetsuppskattning stämmer illa med
              verkligheten börjar allt jämställdhetsarbete med matematik.
            </seg>
            <seg n="c6fab491">
              I Scendatabasen presenteras matematiken. Den gör gällande att
              könssegregation fortfarande råder. Ju högre upp i hierarkin, där
              mest resurser och prestige finns, desto mer dominerar männen.
              Kvinnorna finner vi i de delar av scenkonsten som är ekonomiskt
              utmanade eller långt borta från de konstnärliga besluten.
            </seg>
            <seg n="9bd08e36">
              Fru talman! I kulturpropositionen Tid för kultur , 2009/10:3,
              och även i budgetpropositionen 2009/10:1 gör högerregeringen stort
              väsen av detta. Men i upplägget saknas ett feministiskt perspektiv.
              Kulturutredningen, SOU 2009:16, presenterade inget förslag till
              åtgärder för att komma åt den bristande jämställdheten i kultursfären.
              Samma kan sägas om regeringens nyligen presenterade kulturproposition.
            </seg>
            <seg n="f4591a8c">
              Vi i Vänsterpartiet kräver att en aktionsgrupp liknande den som
              tidigare arbetade inom barnkulturområdet tillsätts och får i uppdrag
              att kartlägga hela kultursfären ur ett könsmaktsperspektiv, både
              de som skapar och de som är publik. Det är också viktigt att synliggöra
              köns- och maktfördelningen inom de byråkratiska och politiska
              sfärerna. Regeringen bör återkomma med förslag till en feministisk
              strategi för jämställd kultur inom hela kultursfären.
            </seg>
          </u>
          <note n="64777419">
            I detta anförande instämde Siv Holma (v).
          </note>
          <note type="speaker" n="25e838d6">
            Anf. 88 ANNELI SÄRNBLAD (s):
          </note>
          <u who="anneli_sarnblad_f306b1" xml:id="i-47fbe81c04b347aa-0" n="5b69c69a">
            <seg n="d3887c6e">
              Fru talman! Det har varit ett intensivt debatterande om kulturpolitiken
              i dag, och det har tagit många timmar.
            </seg>
            <seg n="1d31da60">
              Jag vill inleda med att yrka bifall till reservation 28 och står
              naturligtvis bakom även de andra reservationerna.
            </seg>
            <seg n="6c0e5231">
              Jag tänker på när Kulturutredningen skulle starta sitt arbete.
              Vi var många som var kritiska till att den inte var parlamentarisk,
              och jag måste säga att det är synd att vi i dag inte kan stå enade
              bakom Tid för kultur . Kulturministern går åtminstone inte hand
              i hand med Anders Borg, för Anders Borg säger en sak och kulturministern
              en annan när hon står i talarstolen i dag. I den skattesänknings-
              och fördelningspolitik som alliansregeringen för innebär ord en
              sak och handling någonting helt annat.
            </seg>
            <seg n="3e55160d">
              När utredningen tillsattes startade vi socialdemokrater ett arbete
              med att vara ute och lyssna på folk. Margareta Israelsson var
              vår första ledare och gjorde ett jättebra jobb. Sedan tog Leif
              Pagrotsky över och fortsätter nu på den vägen, att alltid vara
              ute och lyssna av vad som händer i verksamheterna.
            </seg>
            <seg n="0b351f58">
              Fru talman! Det finns ingenting som går upp mot att få se när
              barn och unga spelar musik, dansar eller spelar teater, att få
              se deras förtjusning över en föreställning eller se deras ögon
              glittra av glädje över att de själva får skapa eller se en föreställning
              och efteråt höra dem säga: Du, det var häftigt! Jag fick vara
              med om någonting helt nytt. Då blir jag glad.
            </seg>
            <seg n="85d037f2">
              Samtidigt finns det ingenting som gör så ont som när deras drömmar
              släcks. Jag träffade en tjej som sorgset berättade att hon måste
              lämna tillbaka sitt instrument och sluta på musikskolan. Hon vågade
              inte säga sanningen, att familjen inte hade råd, utan hon ljög
              och sade att hon inte hade intresset kvar att fortsätta spela.
              Det gör ont i hjärtat när man ser hur drömmar släcks.
            </seg>
            <seg n="77d5dc51">
              I den finansiella krisen får det inte vara våra barns drömmar
              som tas bort. Våra barn och unga ska inte behöva bli krisens förlorare.
              Vi i politiken har ansvar för att se till att det inte sker.
            </seg>
            <seg n="53badedb">
              Fru talman! I dag här i kammaren hade vi tillsammans oavsett
              partifärg verkligen kunnat sätta ned fötterna och ge det som betänkandet
              heter: tid för kultur. Vi hade i Sverige kunnat bestämma oss för
              att vi ska vara i framkant i kulturpolitiken för alla barn och
              unga. Oavsett var man bor i landet och om man har något funktionshinder
              ska man ges möjlighet till musikskola och kulturskola.
            </seg>
            <seg n="d6c43014">
              De signaler vi nu ser i stället är att många kommuner står inför
              stora besparingar. I och med den politik regeringen för är det
              musik- och kulturskolor, som inte är lagstadgade, som nu börjar
              läggas ned och som många är tveksamma till att kunna ha kvar.
              Eller så höjs avgifterna, och många unga får som sagt svårt att
              vara med då. Det är ingen framåtsyftande kulturpolitik. Det är
              ingen framåtsyftande politik över huvud taget för Sverige om vi
              vill gå framåt och ligga i framtiden.
            </seg>
            <seg n="e04a7190">
              Det är tragiskt att vi i dag i Sveriges riksdag inte kan gå fram
              med ett betänkande i enighet. Vi hade kunnat gå enade om vi hade
              mötts och samtalat. Sverige kan bättre i kulturpolitiken. Svensk
              kulturpolitik ska, tycker jag och vi socialdemokrater, vara en
              avgörande faktor för bra betyg och för att våra barn och unga
              ska växa med självkänsla och självförtroende. Då skulle vi kunna
              kalla oss ett framgångsland. Och då skulle vi kunna prata om tid
              för kultur!
            </seg>
            <seg n="733ea5cc">
              Vi är inte emot Skapande skola, men när vi lyssnar runt blir
              vi oroade över att kulturskolorna läggs ned och att det inte alla
              gånger finns tid att söka projektpengar hos Kulturrådet. Då blir
              det inte tid för kultur. Det vill jag tala om för er.
            </seg>
            <seg n="e0657e09">
              Nej, vi måste börja tänka klart och se verkligheten. Jag kan
              kritisera mig själv: Många gånger har jag i talarstolen här i
              Sveriges riksdag sagt till er att ni inte ser verkligheten. Men
              ni ser nog en verklighet. Fast jag är ute och träffar dem som
              är allra längst ute. Jag hoppas verkligen: Jag vet att kd driver
              en kampanj nu. Ni kanske borde ta med de andra partierna ut också
              för att försöka se verkligheten.
            </seg>
            <seg n="1a600daf">
              Se till att hela Sverige får lyckade verksamheter för alla barn
              och unga med invandrarbakgrund och funktionshinder! Det är verkligen
              så att kulturen gör att de kan uttrycka sig och växa som människor.
              Uppskattningsvis står 30 000 elever på väntelistor runt om i vårt
              land. Avgifterna varierar från 0 kronor till 1 750 kronor.
            </seg>
            <seg n="17e18f4e">
              Fru talman! Barnkonventionen trycker hårt på barnens rätt till
              eget skapande och kultur och framför allt deras rätt att få vara
              barn. Det är dags för denna kammare att ta tydliga steg för kulturpolitiken
              och ge denna den plats den är berättigad att få på den politiska
              dagordningen. I dag tar vi tyvärr inte de stegen.
            </seg>
            <seg n="933537d5">
              Politik gör skillnad. Det ser vi med er politik, som slår ut
              människor och inte ger dem nya chanser i livet. Men låt inte våra
              barn och unga bli förlorarna och behöva ge upp sina drömmar! Sätt
              er med finansministern och utbildningsministern och få dem att
              inse att skattesänkningar och betyg inte för våra barn framåt!
              Det är en bra kulturpolitik som för Sverige framåt och gör skillnad.
            </seg>
            <seg n="0b99a3a3">
              Fru talman! Det är tid för kultur. Jag hoppas verkligen att ni
              sätter er ned och funderar. Tillsammans med människorna ute i
              kulturens värld skulle vi kunna göra Sverige starkare, se möjligheterna
              och få trygga människor som tror på framtiden.
            </seg>
            <seg n="fae26273">
              Nästa gång vi har en kulturproposition hoppas jag verkligen,
              fru talman, att vi tar många steg för ett Sverige med framtidstro,
              ett Sverige som satsar sig ur kriser, ett Sverige som kan säga:
              Vi har bra fördelningspolitik, och vi ser möjligheterna och ger
              människor mod till förändring. I Sverige lever människor hoppas
              jag att vi ska kunna säga 2010 som ser hoppfullt på framtiden
              och har en tro på det goda.
            </seg>
            <seg n="2b8b7462">
              Vid valet 2010 får Sveriges befolkning välja igen. Jag hoppas
              att de ser skillnaderna mellan ett kallt Sverige och ett möjligheternas
              Sverige. Jag hoppas verkligen att vi rödgröna får förtroende att
              ta stegen framåt. Jag kommer själv inte att sitta i den här kammaren,
              men jag hoppas att de som kommer att representera majoriteten
              nästa gång bjuder in er till samtal. Det gäller att ha en hållbar
              politik på detta område. Då gäller det att ibland kunna vara lite
              ödmjuk och bjuda till. Tyvärr gjorde inte ni det denna gång. Det
              är tragiskt och synd. Vi hade kunnat stå här i dag allihop och
              ropa jubel. Det är tid för kultur!
            </seg>
          </u>
          <note n="44dccfc9">
            I detta anförande instämde Gunilla Carlsson i Hisings Backa,
            Alf Eriksson, Anne Ludvigsson, Leif Pagrotsky, Nikos Papadopoulos,
            Göran Persson i Simrishamn, Leif Pettersson, Börje Vestlund och
            Karin Åström (alla s).
          </note>
          <note n="f8e02a98">
            Överläggningen var härmed avslutad.
          </note>
          <note n="1f53a802">
            12 § Näringsliv
          </note>
          <note n="90238f10">
            Föredrogs
          </note>
          <note type="speaker" n="15c2951e">
            Anf. 89 TOMAS ENEROTH (s):
          </note>
          <u who="tomas_eneroth_fe7afa" xml:id="i-d6523d3798030acb-0" n="899bcef2">
            <seg n="3b504298">
              Fru talman! Det är dags för den här mandatperiodens sista budgetdebatt
              om näringspolitiken. Som vanligt lyser ansvarigt statsråd, näringsminister
              Maud Olofsson, med sin frånvaro. Det kanske är symtomatiskt för
              denna mandatperiod, eftersom näringspolitiken i stora delar har
              varit osynlig i regeringens politik.
            </seg>
            <seg n="560ad0ac">
              Före valet presenterade de borgerliga partierna en näringspolitik
              med sänkta arbetsgivaravgifter och kraftiga satsningar på regelförenklingsområdet.
              En stark tillväxt av nya entreprenörer utlovades. I stället fick
              vi det motsatta. Vi fick höjda arbetsgivaravgifter för småföretagen,
              lika mycket regelkrångel som tidigare, färre entreprenörer och
              fler konkurser.
            </seg>
            <seg n="29ad7663">
              Men framför allt fick vi en regering som inte verkar tro på näringspolitiken
              som sådan och som inte ser nödvändigheten av att agera tillsammans
              med vare sig vår basindustri eller den växande tjänstesektorn
              utan i stället undviker dialog och samverkan. Vi har fått en regering
              som inte använder sig av vare sig finanspolitiken eller näringspolitiken
              när den som bäst skulle behövas utan som väljer att vara passiv
              när finanskrisen slår ut viktig industriell kompetens. Vi har
              fått en regering som inte verkar tro på politikens möjligheter
              utan tror att marknaden själv kommer att lösa problemen och om
              det går fel gärna lägger skulden på någon annan, vare sig det
              är GM, Vattenfall eller för den delen Försäkringskassan.
            </seg>
            <seg n="c2d8dd62">
              I våra reservationer från Socialdemokraternas sida, som jag härmed,
              fru talman, yrkar bifall till, lyfter vi i stället fram vikten
              av att regeringen och riksdagen aktivt agerar för att stärka konkurrenskraften.
              Det är ingen unik svensk inställning. Tvärtom kan vi se hur flera
              av världens länder nu agerar för att mildra inte minst finanskrisens
              effekter, förhindrar likviditetskonkurser, värnar industriell
              kompetens och ser nödvändigheten av att investera nu för att få
              en starkare position när konjunkturen vänder.
            </seg>
            <seg n="d99c7bb5">
              Sveriges starka ekonomi och vår höga välfärd bygger nämligen
              på att vi förstått vikten av att agera tillsammans med näringslivet,
              vare sig det handlar om stålindustrins utveckling eller om besöksnäringens
              utmaningar. Genom stora satsningar på forskning och utveckling
              har Sverige fått världsledande företag, såväl inom life science-sektorn
              som inom miljöteknikbranschen. Genom utbyggnad av högskolor och
              science parks har vi fått en utveckling i hela landet, vare sig
              det är Innovatum i Trollhättan, Videum hemma i Växjö eller Ideon
              i Lund. Med branschprogram har vi kunnat ta fram strategier med
              företrädare för viktig exportindustri och därmed kunnat ge långsiktiga
              förutsättningar för investeringar i forsknings- och utvecklingsprogram.
              Gemensamt för de här insatserna är att de allihop har stärkt svensk
              konkurrenskraft och att de har varit avgörande för såväl gamla
              som nya företag för att kunna expandera och upprätthålla internationell
              konkurrenskraft.
            </seg>
            <seg n="4ef15fd1">
              Vi vet att det här är nödvändiga delar i en nationell näringspolitik,
              och vi vet att det är en politik som tidigare resulterat i stark
              tillväxt och god omställningsförmåga för svenskt näringsliv. Det
              är därför vi lyfter fram förslag om nya och förnyade branschprogram
              i vår motion, såväl för fordonsindustrin och besöksnäringen som
              för musikbranschen och dataspelsbranschen.
            </seg>
            <seg n="e3a0b2c6">
              Det är därför vi kraftigt ökar anslagen till företagsnära forskning
              i vår budget, såväl till Vinnova som till Energimyndigheten. Det
              är därför vi föreslår en riskkapitalfond för investeringar i miljöteknik
              och andra tillväxtbranscher. Det är en viktig del i vår innovationsstrategi,
              där utgångspunkten är att stärka innovationskraften i små och
              medelstora företag. Det är därför vi återkommande, under finanskrisen
              och även nu i motioner, föreslår en mängd insatser för att förbättra
              tillgången på riskkapital, förhindra likviditetskonkurser och
              värna industriell kompetens.
            </seg>
            <seg n="db4dc406">
              Vårt förslag om riskkapitalavdrag har till exempel hyllats av
              väldigt många, och det ska bli intressant att höra från majoritetens
              företrädare varför man nu vill avslå det förslaget.
            </seg>
            <seg n="665f52b1">
              I stället för regeringens höjda arbetsgivaravgifter för landets
              småföretag har vi föreslagit stöd för småföretag som anställer,
              inte minst eftersom vi vet att det är bland landets småföretag
              som framtidens många jobb kommer att finnas.
            </seg>
            <seg n="34fe1e09">
              På område efter område markerar vi vikten av en aktiv näringspolitik,
              ett aktivt agerande för att stärka företagande och konkurrenskraft.
              När man ställer det mot regeringens agerande under den här mandatperioden
              inser man vilket viktigt vägval vi står inför.
            </seg>
            <seg n="5e5a57fa">
              Mot vår aktiva näringspolitik, med investeringar i ökad konkurrenskraft
              tillsammans med näringslivet för att möta klimathot eller investera
              i ny miljöteknik, står en passiv och närmast nyliberal näringspolitik
              som har valt att inte agera. Det är en nyliberal näringspolitik
              som tror att skattesänkningar på 100 miljarder kronor automatiskt
              skulle stimulera jobb och företagande. Erfarenheterna hittills
              har visat att arbetslösheten i stället ökar mer i Sverige än i
              övriga Europa, precis som företagskonkurserna.
            </seg>
            <seg n="a0289e38">
              Det är en nyliberal näringspolitik som har minskat investeringarna
              i företagsnära forskning, som har avbrutit viktiga branschprogram
              men som glatt subventionerar gräsklippning och städning. Nu har
              jag förvisso inget emot gräsklippning, men jag tror inte att det
              är någon kommande stor exportnäring. Jag tycker fortfarande att
              det är väldigt underligt att framöver kunna säga: Nja, vi har
              ingen exportindustri i Sverige, men vi har väldigt snygga gräsmattor!
            </seg>
            <seg n="90c50790">
              Det är en nyliberal näringspolitik som inte ser företagens behov
              av kompetensutveckling, av utbildad arbetskraft eller för den
              delen av stöd för sjukskrivna medarbetare utan tror att lägre
              a-kassa och utförsäkringar är rätt väg att få fram engagerade
              och kompetenta medarbetare. Dagens omröstning om sjukförsäkring
              är ett utmärkt exempel på detta. Anställda som drabbas av cancer
              eller MS tvingas ställa upp sig, och en del företagare eller arbetsgivare
              går in med egna pengar när samhället sviker.
            </seg>
            <seg n="f97d03b2">
              Ser ni inte att även fungerande trygghetssystem är en viktig
              del i att skapa goda förutsättningar för företagande och tillväxt?
              Ser ni inte att en arbetsmarknadspolitik är viktig för att se
              till att det finns en utbildad arbetskraft? Nej, uppenbart har
              den ideologiska agendan tagit över, och man väljer att inte agera.
            </seg>
            <seg n="f05042cb">
              Jag ska ta tre exempel från den här mandatperioden på hur ideologins
              skygglappar suttit före möjligheten att agera för svenskt näringsliv
              och för jobb i Sverige.
            </seg>
            <seg n="38395de4">
              Jag tror att Astra Zeneca har ungefär 40 procent av sina forskningsresurser
              i Sverige, trots att försäljningen för Astra Zeneca i Sverige
              kanske är knappt 1 procent av omsättningen. Ett skäl till att
              man har valt att lägga forskningsresurserna i Sverige är att vi
              har hög utbildningsnivå, goda förutsättningar för forskning vid
              universitetssjukhusen och goda möjligheter till klinisk forskning.
            </seg>
            <seg n="4b102950">
              Nu hotas denna konkurrensfördel. Den hotas på grund av de förändringar
              som drivs igenom i sjukvården, inte minst här i Helsingforss län.
              Jag tror att Filippa Reinfeldt kallade det för att hon ville ha
              en vårdgalleria, och så har det blivit. Marknadspengar och privatiseringar
              har lett till att man nu har fått kraftigt minskade möjligheter
              att bedriva klinisk forskning. Några insatser för att kompensera,
              avhjälpa eller på något sätt värna klinisk forskning har inte
              kommit från Näringsdepartementets sida, och något branschprogram
              för life science-branschen har inte heller kommit.
            </seg>
            <seg n="f91bacc1">
              Så viktigt är tydligen systemskiftet eller privatiseringen av
              sjukvården att det går före det som rimligtvis borde värnas: gemensamma
              insatser för att säkra en högspecialiserad sjukvård och goda forskningsmöjligheter.
              Min fråga till majoriteten är: Hur ska ni säkra tillgången till
              klinisk forskning? Varför vill ni inte ha något branschprogram
              för life science-sektorn eller medicinteknikbranschen när branschen
              själv efterfrågar det så starkt?
            </seg>
            <seg n="6d79db9c">
              Mitt andra exempel är välkänt. Det är fordonsindustrin. Vi tog
              här i riksdagen gemensamt beslut om ett 28-miljarderspaket. Det
              har ännu inte kommit till användning, om man undantar 60 miljoner
              kronor som Fouriertransform efter en extremt lång handläggning
              lyckats utverka till ett projekt. Medan andra regeringar har agerat
              aktivt med skrotningspremier, miljöbilspremier, utbildningsinsatser
              och forskningsinsatser har den svenska regeringen varit en av
              Europas mest passiva, trots att vi är så oerhört beroende av fordonsindustrin.
              Det är inte bara jag som tycker så eller branschen som hävdar
              det, utan även regeringens egen myndighet Tillväxtanalys som redovisar
              den låga svenska ambitionsnivån.
            </seg>
            <seg n="6b025e06">
              Priset för denna passivitet är skyhögt. Jag tror att det nu är
              över 19 underleverantörer som har försvunnit inom fordonsindustrin.
              Tusentals jobb har försvunnit. Dessutom kan vi konstatera att
              framtiden för både Saab och Volvo knappast underlättas genom regeringens
              agerande. Maud Olofssons stora insats har snarare varit att tala
              illa om svensk fordonsindustri och dess kunnande, i stället för
              att tala om vilka fördelar som finns.
            </seg>
            <seg n="cbbfd632">
              Det kommer naturligtvis ett tillfälle när vi ska utvärdera hanteringen
              av fordonsindustrikrisen, men redan nu kan vi se att regeringens
              ideologiska skygglappar har fått förödande konsekvenser för svensk
              industriell kompetens. Min fråga till majoriteten är: Hade ni
              över huvud taget för avsikt att använda 28-miljarderspaketet?
              Fanns det någon tanke med det, om det nu inte har kommit till
              användning, eller var det bara tomma ord?
            </seg>
            <seg n="e1eb58d0">
              Avslutningsvis vill jag ta upp det tredje exemplet, strategiskt
              långsiktigt kanske ett av de viktigaste. Jag tycker att regeringens
              ideologiska skygglappar i någon mening också har förhindrat viktiga
              framtidsinvesteringar, inte minst investeringar i förnybar energi
              och ny energiteknik. Här brukar Maud Olofsson prata mycket, och
              det är naturligtvis bra, men hon agerar dess värre desto mindre.
              Vi kan inte se några konkreta förslag från regeringen för vare
              sig små eller stora företags insatser eller möjlighet att verka
              inom miljöteknikbranschen.
            </seg>
            <seg n="6987c5e2">
              Vi har föreslagit klimatinvesteringsprogram. Vi har föreslagit
              en omfattande ombyggnad av miljonprogrammet med en energieffektivisering.
              Det här är insatser som skulle kunna leda till både ökade möjligheter
              att nå nationella klimatmål, ökad sysselsättning inom byggsektorn
              och framför allt en växande stark hemmamarknad åt en av våra viktigaste
              framtidsindustrigrenar, miljöteknikbranschen.
            </seg>
            <seg n="6944e756">
              Här finns fantastiska möjligheter att få en stark hemmamarknad
              och med det som grund också ta svenskt kunnande ut på en internationell
              exportsuccé. Med olika former av exportstöd, där vi föreslår väsentligt
              mer resurser än regeringen, finns en historisk chans att inte
              bara göra gott i Sverige, Europa och världen utan dessutom kombinera
              klimatutmaningen med ökade möjligheter för tillväxt.
            </seg>
            <seg n="6195e7fc">
              Vi föreslår till och med extra anslag för demonstrationsanläggningar,
              så att svenska företag kan visa upp konkreta förslag på hur man
              kan energieffektivisera eller, för den delen, reducera utsläpp.
              Tillsammans med en riskkapitalfond på 5 miljarder kronor ser vi
              till att vi också får tillgång till riskkapital för miljöteknikbranschen.
              På det sättet skulle vi i Sverige kunna skapa många gröna, sköna
              nya jobb. Men här i riksdagen har förslagen röstats ned.
            </seg>
            <seg n="f444b313">
              Regeringens allmänna linje verkar vara att marknaden ska ta hand
              om det och att regeringen inte har något ansvar. Och den låga
              ambitionsnivån, inte minst inför Köpenhamnsmötet, tycker jag talar
              för den linjen. Motvilligt har man möjligtvis accepterat elcertifikaten,
              men några klimatinvesteringsprogram har man inte gått med på,
              och stödet för energiomställning i fastigheter har reducerats
              eller tagits bort. Att använda statens eget företag, Vattenfall,
              verkar vara helt främmande för regeringen.
            </seg>
            <seg n="8c3df641">
              Här skulle man kunna göra det genom att möta klimathotet med
              stora investeringar i förnybar energiteknik eller genom att vara
              aktör för att se till att introducera energieffektivisering. Men
              under Maud Olofssons tid som ägaransvarig för Vattenfall har andelen
              investeringar i förnybar energi minskat i stället för att öka,
              och de har minskat till förmån för investeringar i ny kolkraft
              och gas. Dessutom har resultatet för Vattenfall försämrats till
              följd av det 100-miljardersförvärv i ny kolkraft som man har ägnat
              sig åt.
            </seg>
            <seg n="6e039887">
              Den misslyckade styrningen av Vattenfall under Maud Olofssons
              ledning kommer senare att granskas av konstitutionsutskottet,
              men min poäng här är att vi ser att regeringen inte ens här ser
              näringspolitiska möjligheter att skapa nya jobb ens inom ett så
              viktigt område som klimatutmaningen, varken för små miljöteknikföretag
              eller för riktigt stora företag inom energibranschen.
            </seg>
            <seg n="ec5e34fb">
              Ser inte ni i majoriteten att klimatutmaningen faktiskt kan ge
              nya jobb? Tror ni att marknaden själv kommer att lösa detta? Tror
              ni inte att det faktiskt behövs politik och politiska riktlinjer
              för detta?
            </seg>
            <seg n="6fa295f8">
              Det här är tre exempel som jag har valt att nämna för att visa
              att regeringen har en låg ambitionsnivå och inte har någon ambition
              att föra en aktiv näringspolitik. Det finns naturligtvis exempel
              på bra insatser under mandatperioden höjd kapitalinsats för Almi
              eller för den delen stödet för Svensk Exportkredit men som helhet
              har regeringens agerande under mandatperioden varit en besvikelse,
              både för företagare och för medborgare.
            </seg>
            <seg n="f4cebac8">
              Vi har använt tiden i opposition till att vässa näringspolitiken.
              Vi har tagit med oss det bästa av förra mandatperiodens idéer.
              Vi har tagit till oss nya idéer från möten med branscher, företagare
              och forskningsinstitut. Våra förslag har utvecklats, men våra
              grundläggande värderingar kvarstår.
            </seg>
            <seg n="6dda818b">
              Låt mig avsluta med detta. Vi är ett litet, exportberoende land.
              Vi behöver en aktiv näringspolitik. Vi behöver ett gott samarbetsklimat
              mellan näringsliv, samhälle och stat. Vi behöver stora investeringar
              i forskning och utbildning, och vi behöver en insikt om att vi
              tillsammans kan skapa både långsiktigt hållbar tillväxt och många
              nya jobb. Jobben främst, som vi socialdemokrater brukar säga.
            </seg>
          </u>
          <note type="speaker" n="a2694342">
            Anf. 90 KENT PERSSON (v):
          </note>
          <u who="kent_persson_558c98" xml:id="i-d893f5554dab789b-0" n="624b474d">
            <seg n="f31e06d4">
              Fru talman! Det har visat sig många gånger genom historien att
              det i princip är omöjligt att korrekt och i detalj analysera den
              tid man just genomlever. Senare analyser ställer ofta föreställningar
              om den egna samtiden på huvudet. Jag ska ändå försöka skissa på
              några viktiga hållpunkter för den tid vi just nu genomlever, vad
              de kan betyda och vad vi kan göra åt dem i dag.
            </seg>
            <seg n="5de79cad">
              Inget land i västvärlden är lika beroende av sina stora företag
              som Sverige. Vi är fortfarande också mycket beroende av den basindustri
              som har sitt ursprung i naturresurserna malm, skog och vatten.
              Den sysselsätter direkt och indirekt hundratusentals människor
              och dominerar Sveriges nettoexportinkomster. Exporten utgör i
              dag ca 50 procent av bruttonationalprodukten.
            </seg>
            <seg n="5f880d5b">
              Den finansiella kris som vi i dag upplever, kombinerad med den
              lågkonjunktur som världen befinner sig i, har inneburit att industriproduktionen
              för 2008 och 2009 troligen kommer att minska med mellan 20 och
              25 procent, vilket inte har inträffat i Sverige de senaste 50
              åren.
            </seg>
            <seg n="3bc57ea2">
              Om svenska företag även i framtiden ska vara konkurrenskraftiga
              är det viktigt att öka förädlingsgraden ytterligare, särskilt
              inom svensk industri. Det kan ske genom produktspecialisering,
              kundanpassning samt forskning och utveckling som leder till nya
              innovationer. Det kräver ökad statlig närvaro.
            </seg>
            <seg n="71fc413c">
              När jag skrev detta anförande fick jag precis ett meddelande
              om att Ericsson avskedar nästan tusen personer i Sverige. Anledningen
              är att man står inför ett nytt teknikskifte, men även att de tänker
              flytta ut produktionen från Sverige. Det här är inget nytt. Vi
              har följt Ericssons affärer de senaste två tre åren, och vi har
              sett att någonting håller på att hända med Ericsson och dess verksamhet
              i Sverige.
            </seg>
            <seg n="487c338e">
              Den kris som svensk fordonsindustri befinner sig i har fått det
              lamaste av svar från regeringen. Det verkar som om det är viktigare
              att värna om sin ideologiska profil staten ska inte lägga sig
              i vad som sker i näringslivet; marknaden ska styra än att inse
              att man med sin passivitet håller på att föröda en bransch som
              är en del av Sveriges ryggrad. Inte heller verkar man förstå att
              en nedläggning av Saab och en nedgradering av Volvo skulle leda
              till färre jobb, inte bara i Göteborg och Trollhättan utan nära
              nog på varje större ort med underleverantörer. Eller som så träffande
              professor Christian Berggren och teknologie doktor Ernst Hollander,
              som är fordonsspecialister från Linköpings universitet, skrev
              häromdagen i Svenska Dagbladet: Som den enda regeringen i ett
              land med stor fordonsindustri tycks den svenska nonchalera hur
              den industriella basen påverkas av ägande och hemhörighet.
            </seg>
            <seg n="8b36a886">
              Det är så rätt, så rätt. Det finns ingen industripolitik i Sverige
              i dag. Det är att beklaga.
            </seg>
            <seg n="c2e4ae70">
              Till detta kommer att svensk fordonsindustri i dag inte är fyra
              hjul och en ratt utan ett högteknologiskt under som har spritt
              sina kunskaper inom en rad sektorer. Ur innovationssynpunkt vore
              det ett stort nederlag för Sverige om båda de två personbilsproducenterna
              skulle försvinna från Sverige.
            </seg>
            <seg n="da444c4e">
              I den förändrade värld som jag skissat måste också det byggande
              för framtiden och framtidens näringsliv som behövs ges högsta
              prioritet. I Vänsterpartiets motioner under allmänna motionstiden
              går detta som en röd tråd.
            </seg>
            <seg n="23bf5787">
              Produktiviteten vid svenska företag har fallit nästan oavbrutet
              från slutet av 2006 till och med början av 2009. Nu ökar produktiviteten
              igen, men från en mycket låg nivå. Det här kan man läsa i Konjunkturinstitutets
              lägesrapport från augusti 2009. De visar också i sin analys att
              huvudorsaken till produktivitetsökningen är en anpassning till
              den lägre produktionsnivån. En förbättring av produktionstekniken
              skulle enligt bedömningar öka produktiviteten markant. Med en
              förbättrad produktionsteknik ökar också behovet av att hålla ihop
              utvecklingsarbetet och sammansättningsarbetet. Motiven till att
              behålla arbetstillfällena i Sverige skulle öka.
            </seg>
            <seg n="ff520db9">
              Med detta som bakgrund anser Vänsterpartiet att det är hög tid
              att tillsätta en bred produktivitetsdelegation som får i uppdrag
              att genomlysa konkurrenskraften i näringslivet och utarbeta en
              strategi för att öka produktiviteten. Det är inte med låga löner
              vi ska konkurrera med omvärlden utan med högt tekniskt innehåll
              i våra varor och tjänster.
            </seg>
            <seg n="4366dd2b">
              Fru talman! En stärkt konkurrenskraft betyder också att staten
              måste möta upp med medel för att utveckla företag som finns och
              hjälpa till att bygga upp nya. Här vill Vänsterpartiet tillsammans
              med Miljöpartiet och Socialdemokraterna genomföra en extra utdelning
              från Vattenfall med 5 miljarder kronor för att skapa en riskkapitalfond.
              Den nya riskkapitalfonden ska agera marknadskompletterande. Fonden
              ska aktivt stimulera det breda näringslivets kapitalbehov med
              särskilt fokus på innovativa små och medelstora industri- och
              tjänsteföretag. Insatser som stärker det svenska näringslivets
              långsiktiga konkurrenskraft ska särskilt prioriteras. Medel kan
              exempelvis användas för satsningar på företag som verkar i branscher
              för miljöteknik.
            </seg>
            <seg n="69578705">
              Regeringen berömmer sig ofta av att Sverige redan satsar mycket
              på forskning och utveckling. Men att satsa på forskning och utveckling
              är inte samma sak som att man får fram bra forskningsresultat
              som dessutom leder till nya innovationer. Det är så många andra
              faktorer som påverkar innovationsprocessen, som utbildning, skapande
              av nya marknader och innovationsupphandling.
            </seg>
            <seg n="19e82cac">
              Innovationer och ekonomisk tillväxt är två sidor av samma mynt.
              Den ekonomiska tillväxten kommer nämligen när innovationer används
              för lönsam produktion av varor och tjänster, eller som Vinnova
              skriver på sin hemsida: Det vi idag i Sverige lever på att sälja
              till omvärlden har i morgon någon annan lärt sig göra billigare
              eller bättre och ofta bådadera. Sveriges förmåga att skapa innovationer
              nya eller bättre tjänster, produkter och processer är därför en
              nödvändig förutsättning för att vi ska kunna behålla vårt ekonomiska
              välstånd. Vi har ingen medfödd flytväst om vi slutar simma så
              sjunker vi.
            </seg>
            <seg n="5d84eaac">
              Det här är en underlåtenhetssynd som är genomgående för den regering
              som har suttit de senaste tre åren. Vi har ingen näringspolitik.
              Regeringen har varken karta eller kompass utan irrar omkring på
              en ocean utan mål. Det är allvarligt för svensk näringspolitik
              i framtiden.
            </seg>
            <seg n="aa1c4aed">
              I jämförelse med andra länder har Sverige också något färre små
              företag. Det är sant. Det största problemet är dock bristen på
              växande småföretag. Mindre och medelstora företag har en mycket
              liten del av den forskning och utveckling som utförs. Ungefär
              10 procent av den totala forsknings- och utvecklingsverksamheten
              inom företagssektorn utförs av företag med färre än 50 anställda.
              Det betyder att alla de produkter, system, processer och andra
              tjänster som till exempel företagen inom hållbar utveckling tillhandahåller
              också hamnar på efterkälken när väl forskningen håller på att
              gå över i ett kommersiellt företag. Oftast snappas dessa företag
              upp av utländska investerare. Arbetstillfällen hamnar någon annanstans.
            </seg>
            <seg n="18d7c6d3">
              Den kris som världen genomlever just nu ger en möjlighet att
              förändra företagen mot framtidens produkter och tjänster. Kapital
              för innovationer och risktagande från privata investerare uteblir
              av flera anledningar under en kris. Staten måste träda in och
              ta sitt långsiktiga ansvar för framtiden. Den borgerliga regeringen
              visar dock inga sådana ansatser, varken i det här betänkandet
              eller i tidigare propositioner.
            </seg>
            <seg n="0cc3fef0">
              I den forsknings- och innovationsproposition som regeringen lade
              fram hösten 2008 bestod innovationsdelarna av mycket små steg.
              Innovationerna har nu som sagt en andel av hela forskningsbudgeten
              som uppgår till ynkliga 0,6 procent.
            </seg>
            <seg n="c9011174">
              Vinnova har föreslagit att offentliga innovationsupphandlingar
              för miljö, energi, hälsa, säkerhet, IT och telekom ges en kraftfull
              statlig stimulans genom ett särskilt stöd för att minska riskerna
              som möter enskilda, statliga myndigheter, landsting eller kommuner
              i deras upphandlingsprocesser och därmed hämmar upphandlingar
              och innovativa lösningar. Det tänkandet ligger helt i linje med
              Vänsterpartiets politik, och det har vi föreslagit i vår budgetmotion.
            </seg>
            <seg n="364ff930">
              Offentliga aktörer kan på så sätt använda offentliga upphandlingar
              för att driva utvecklingar framåt vad avser forskning och utveckling,
              innovationer och teknikutveckling på dessa områden.
            </seg>
            <seg n="5a9f6242">
              Förändringar av näringslivet betyder att svenska underleverantörer
              kommer att pressas ännu hårdare. Vi kan redan nu se att många
              jobb börjar försvinna utomlands till utländska underleverantörer.
              För att motverka denna utveckling måste dessa få en chans att
              utveckla sitt avancerande i teknisk riktning. En viktig byggsten
              är skapandet av demonstrations- eller testanläggningar med stöd
              av offentliga investeringar.
            </seg>
            <seg n="b1e3fffb">
              Många aktörer väntade sig säkert att den forsknings- och innovationsproposition
              som lades fram 2008 skulle innehålla förslag på detta område.
              Det skedde inte. För mer riskfyllda projekt inriktade mot pionjärmarknader
              måste staten ta sitt ansvar.
            </seg>
            <seg n="a5e5680e">
              Hela det här anförandet är en genomgång av underlåtenhetssynder
              som både denna och även tidigare regeringar har gjort. Med tiden
              har det stått klart att innovationer och den efterföljande, förhoppningsvis,
              produktionen är en av de viktigaste vägarna framåt i ett föränderligt
              globalt samhälle.
            </seg>
            <seg n="70c5a117">
              Jag har försökt att nu visa vad man bör göra för att spänna den
              bro mellan innovation och produktion som är absolut nödvändig
              om Sverige ska ta vara på sina starka resurser och de möjligheter
              vi har inför framtiden. Om vi inte gör det kommer vi att få stora
              problem. De stora företagen i Sverige har en tendens, i dag och
              i morgon, att förlägga sin verksamhet, forskning och utveckling
              i de länder där de har sin marknad.
            </seg>
          </u>
          <note n="8c82ad06">
            Jag yrkar bifall till reservation 1.
          </note>
          <note type="speaker" n="5b82f301">
            Anf. 91 ULF HOLM (mp):
          </note>
          <u who="ulf_holm_74ae2f" xml:id="i-58950c1e13d0e049-0" n="9388f7d4">
            <seg n="10768d61">
              Fru talman! För Miljöpartiet är småföretagen avgörande för att
              vi ska ha en stark svensk ekonomi. Om inte små och medelstora
              företag har goda möjligheter att starta och växa kommer det att
              bli mycket svårare för den svenska ekonomin att återhämta sig.
              Därför har Miljöpartiet under lång tid lagt fram förslag till
              och arbetat fram en bra småföretagarpolitik. Vi har arbetat fram
              att småföretagen ska få sänkta arbetsgivaravgifter. Vi har jobbat
              för att soloföretagare som anställer sin första person ska få
              kraftigt sänkta arbetsgivaravgifter. Vi har lagt fram förslag
              på att ta bort åldersgränserna för starta-eget-bidragen, och vi
              har jobbat för att lägga in stöd till forskning och kunskapsutveckling
              i mindre företag.
            </seg>
            <seg n="51d19f6e">
              Den moderatledda regeringen har gjort precis tvärtom. I stället
              för stöd och hjälp har småföretagen i Sverige fått skattehöjningar.
              Sammanlagt har alliansen genomfört försämringar för småföretagen
              på 7 miljarder kronor per år. Det är resurser som våra hårt arbetande
              småföretagare i stället skulle behöva för att utveckla sina företag.
              Regeringen har därmed som ett bokslut över den här mandatperioden
              gjort precis tvärtom mot vad man lovade väljarna inför valet 2006.
            </seg>
            <seg n="a1cc65c6">
              Fru talman! Förutom att småföretagen är oerhört viktiga för utvecklingen
              i ekonomin tycker Miljöpartiet att de är en central del av lösningen
              på det klimat- och miljöhot som vi står inför. Näringspolitik
              är en viktig del av Green New Deal, det vill säga en grön omställning
              av samhället, där vi måste ha offentliga satsningar på energiomställning.
              Vi har till exempel lagt fram förslag på att renovera miljonprogrammets
              bostäder för att energieffektivisera. Det är förslag som ingår
              i Green New Deal och som både är näringspolitik och arbetsmarknadspolitik.
              Det skulle få företag att växa, personer skulle bli sysselsatta
              och vi skulle kunna göra något åt klimatproblemen. Det är en alldeles
              utomordentlig kombination av olika politikområden i ett förslag
              om Green New Deal.
            </seg>
            <seg n="69bf6685">
              Vi tror att utan innovativa småföretagare som utvecklar denna
              nya miljöteknik kommer det att krävas betydligt större uppoffringar
              för att vi ska nå de klimatmål som nu diskuteras i Köpenhamn.
              Vi beklagar att regeringen tyvärr inte sträcker sig längre än
              vad som är nödvändigt. Vi skulle, som ni säkert vet, vilja se
              utsläppsminskningar med 40 procent från EU:s sida. Tyvärr har
              regeringen inte orkat gå så långt.
            </seg>
            <seg n="72fcb4d1">
              En framsynt näringspolitik måste därför stimulera de mest innovativa
              och klimatsmarta företagen så att den kommande ekonomiska utvecklingen
              också kan vara positiv för klimatutvecklingen. Därför vill vi
              bland annat avsätta 100 miljoner kronor mer än regeringen till
              programmet Forska och väx som delfinansierar forskning och utveckling
              av ny innovativ teknik i små och medelstora företag.
            </seg>
            <seg n="6120d029">
              Särskilt fokus bör läggas på transportsektorn, som har speciella
              problem vad gäller klimatanpassningen och dessutom lider svårt
              av den ekonomiska krisen. Vi vill därför avsätta ytterligare 100
              miljoner till ett nytt program för transportforskning som fullt
              ut 2012 skulle omfatta 300 miljoner kronor årligen. Programmet
              bör fokusera på fordonsutveckling i kollektivtrafiken, på infrastruktur
              för spårtrafik och på miljösmarta sjötransporter.
            </seg>
            <seg n="ba196647">
              Under den ekonomiska kris som vi nu är inne i har människor som
              vill starta företag ofta svårt att få finansiering. Detta är ett
              hot mot utvecklingen av näringslivet och mot framtagandet av den
              nya klimatsmarta teknik som vi har så stort behov av.
            </seg>
            <seg n="788cd47e">
              Precis som mina kolleger från Socialdemokraterna och Vänsterpartiet
              har sagt vill vi därför ha en särskild riskkapitalfond med en
              särskild avsättning från Vattenfall för att avsätta pengar till
              företag som satsar på klimatsmart teknik. Vi föreslår dessutom
              att ytterligare 100 miljoner kronor går till mikrokrediter för
              att starta företag. Det är pengar som kan användas för att man
              ska kunna ta de allra första stegen och se om ens affärsidé fungerar.
            </seg>
            <seg n="7e4f5ce0">
              Vi i Miljöpartiet har också, vilket behandlas i ett annat utskott,
              lagt fram förslag på företagsvikariat, det vill säga en rätt för
              en person som har en anställning att ta ledigt från sitt jobb
              och få en viss ersättning från staten för att kunna pröva på den
              företagsidé man gått och funderat på men inte vågat ta steget
              att starta. Vi har avsatt medel för att 5 000 personer skulle
              kunna pröva på den här idén.
            </seg>
            <seg n="65f48d2a">
              Det är framför allt kvinnor och personer med invandrarbakgrund
              som har svårare att få lån än andra grupper i samhället. De mikrokrediter
              som vi föreslår kan därför få särskilt stor betydelse för de här
              grupperna. Almi har ett väldigt bra program för detta som vi vill
              fortsätta att jobba på.
            </seg>
            <seg n="ed704060">
              Vi i Miljöpartiet vill vidare avsätta 15 miljoner kronor för
              att särskilt främja miljödriven näringslivsutveckling och 50 miljoner
              kronor för att utveckla ett särskilt branschprogram för miljöteknik.
              Vi vet att miljökraven kommer att öka i framtiden, och en sådan
              satsning kan hjälpa till att utveckla en starkare svensk miljöteknikbransch.
            </seg>
            <seg n="c91e0d7b">
              Fru talman! En svensk ekonomi som baserar sig enbart på vinstdrivande
              näringsliv eller offentlig sektor kommer att vara onödigt sårbar
              och lämna många människor utan möjlighet att få ett arbete. Vi
              tror att Sverige skulle vinna mycket på att få en mycket stark
              social ekonomi som arbetar för att nå andra värden än ekonomisk
              vinst. Vi vill avsätta ytterligare 10 miljoner kronor till ökat
              stöd till sociala företag som ska gå till att stödja kooperativa
              utvecklingscentrum men även till annan stödstruktur.
            </seg>
            <seg n="25e3ef75">
              Vi vill också se att pengar avsätts till en satsning på egenanställningar.
              Egenanställningar innebär att en person anställs av ett företag
              som enbart fungerar som arbetsgivare, medan individen själv har
              ett ansvar för att få in nya kunder och uppdrag och har ansvaret
              för att arbeta in sin egen lön. Egenanställningsföretagen sköter
              administrationen och ekonomihanteringen för att ge den anställde
              möjlighet att helt och hållet fokusera på sin verksamhet, vilket
              förmodligen var huvudsyftet för den egenanställde med att starta
              företaget. Tillväxtverket bör ges i uppdrag att vara samordnande
              myndighet för egenanställningar för att se till att den anställningsordningen
              blir bättre känd och behandlas välvilligt av myndigheter och andra
              aktörer.
            </seg>
            <seg n="7152e87c">
              Fru talman! Jag vill också säga några ord om turistbranschen.
              Vi vill tillsammans med Socialdemokraterna och Vänstern att turismen
              ska växa snabbare i Sverige än i resten av Europa. Vi tror också
              att den svenska turistbranschen måste utvecklas på ett hållbart
              sätt. Allt annat är otänkbart. Besöksnäringen i Sverige kan bli
              ledande i att erbjuda klimatsmarta alternativ, men för att det
              ska vara möjligt måste politiken erbjuda en miljövänlig infrastruktur
              och se till att värdefull natur skyddas och görs tillgänglig för
              besökare från både Sverige och andra länder. I kombination med
              profilering och genomtänkta erbjudanden utgör den svenska naturen
              en av våra största fördelar som turistnation.
            </seg>
            <seg n="88c37c5f">
              En förutsättning för att Sverige ska kunna få en växande turistsektor
              är att Sveriges internationella marknadsföring som kulturturismland
              förstärks. Vi hoppas därför att regeringen återkommer med ett
              sådant förslag till riksdagen.
            </seg>
            <seg n="918462bd">
              I detta betänkande, fru talman, behandlas också regeringens skrivelse
              om uppföljning av EU:s Lissabonstrategi. Jag tror att det är viktigt
              att fokusera mer på Lissabonstrategin och hur den har fungerat.
              Jag välkomnar därför regeringens skrivelse. Men vi har en reservation
              från Miljöpartiet om detta, för vi tycker inte att regeringen
              blickar framåt tillräckligt mycket.
            </seg>
            <seg n="c5f29795">
              Utskottet föreslår att skrivelsen läggs till handlingarna, men
              vi tycker att regeringen borde ta den som ett startskott för att
              diskutera Lissabonstrategin för framtiden. Inte minst är det viktigt
              att Lissabonstrategin ska stå på tre ben. Framför allt när det
              gäller miljösidan har inte Lissabonstrategin levt upp till de
              utfästelser som fanns från EU:s sida från början. Därför finns
              det, enligt Miljöpartiet, mycket kvar att göra.
            </seg>
            <seg n="e4718d01">
              Slutligen, fru talman, står jag bakom Miljöpartiets samtliga
              reservationer, men för tids vinnande yrkar jag bifall bara till
              reservation nr 1.
            </seg>
          </u>
          <note type="speaker" n="95e3911c">
            Anf. 92 KARIN PILSÄTER (fp):
          </note>
          <u who="karin_pilsater_c57dc7" xml:id="i-737cdb959695f371-0" n="8a97d546">
            <seg n="b44d6c87">
              Fru talman! För ett år sedan när vi debatterade budgetpropositionen
              för utgiftsområdet Näringsliv var vi ganska ofta här i kammaren,
              för vi befann oss då mitt uppe i en ekonomi som var i fritt fall.
              Utöver att vi hanterade budgeten gjorde vi tillsammans flera snabba
              insatser för att framför allt få företagens finansiering och kapitalmarknaden
              att över huvud taget fungera. Riksbanken och Riksgälden har ju
              gjort, och gör fortfarande, enorma insatser på det här området.
              Men kapitaltillskotten som vi gjorde till Almi och Svensk Exportkredit
              och de kraftigt utvidgade möjligheterna till exportkreditgarantier
              har under det här året betytt väldigt mycket för företagen. Och
              peppar, peppar jag tycker ändå att man kan säga att ljuset i tunneln
              som vi ser verkligen är ljust.
            </seg>
            <seg n="986dac2d">
              Sverige har ett gynnsamt utgångsläge när konjunkturen vänder
              jämfört med många andra länder. Vi har en ganska låg statsskuld.
              Och trots att vi har gjort väldigt stora stimulansåtgärder är
              budgetunderskottet så pass hanterbart att vi inte behöver, som
              många andra länder i vår omgivning kommer att behöva, sätta i
              gång med stora besparingsåtgärder och olika typer av skattehöjningar
              för att stabilisera statsfinanserna. Det gör att vi även utifrån
              det har en möjlighet i Sverige att få en snabbare konjunkturuppgång
              än många andra länder.
            </seg>
            <seg n="66029433">
              Som har nämnts här tidigare drabbade den globala konjunkturnedgången
              och finanskraschen den svenska tillverkningsindustrin oerhört
              hårt. Efterfrågan föll helt enkelt dramatiskt, och industriproduktionen
              sjönk med 20 procent jämfört med tidigare. Produktionen ligger
              fortfarande på en betydligt lägre nivå, men nu har nedgången upphört
              och företagskonkurserna börjar också minska. Exportorderingången
              har stigit ganska kraftigt tredje kvartalet, och inköpschefsindex
              ökar påtagligt. Återhämtningen hos oss och viktiga handelspartner,
              till exempel EU-länderna och Norge, är väldigt viktig även för
              vår exportindustris återhämtning.
            </seg>
            <seg n="48c9be63">
              Man kan också tänka sig att när orderingång och vinster ökar
              kommer också investeringarna att öka det brukar hänga ihop och
              det i sin tur förstärker uppgången. Som sagt var finns det i budgeten
              för 2010 fortfarande stora stimulanser, samtidigt som räntorna
              fortsätter att vara låga. Det verkar nu som att en vändning är
              på gång även på arbetsmarknaden, enligt senare statistikuppgifter
              från Arbetsförmedlingen, och det är väldigt bra.
            </seg>
            <seg n="166fb1b5">
              Näringspolitiken är otroligt viktig för att skapa goda förutsättningar
              för jobb och företagande. Och näringspolitik är ju mycket vidare
              än utgiftsområde 24. Det har inte minst de tre tidigare talarna
              belyst tydligt. Jag ska nämna några viktiga reformer som har genomförts
              på senare tid och som kommer att stärka svenska företags affärsmöjligheter
              och konkurrenskraft.
            </seg>
            <seg n="cca3ef93">
              Till nyår träder tjänstedirektivet i kraft, inte bara i Sverige
              utan i hela Europa. Sedan vet vi att det inte är säkert att alla
              länder fullt ut gör allting helt rätt, men det kommer omgående
              att skapa viktiga möjligheter för svenska tjänsteföretag att sälja
              på export.
            </seg>
            <seg n="8f3f49ef">
              Lagen om valfrihet har införts, vilket kommer att öppna en helt
              ny dynamisk marknad och därmed skapa nya affärsmöjligheter, apoteksmarknaden
              öppnas, på torsdag kommer förhoppningsvis även bilprovningen att
              reformeras och kunna skapa nya affärsmöjligheter, för att ta några
              aktuella exempel.
            </seg>
            <seg n="f6b66e77">
              I budgetpropositionen finns många viktiga frågor för företagandet
              på andra områden, inte minst investeringar i infrastruktur, sänkta
              egenavgifter för egenföretagare, utvidgat jobbskatteavdrag, som
              också gäller för näringsinkomster, med mera.
            </seg>
            <seg n="762253b2">
              Andra reformer som aviseras men som inte kommer att fattas beslut
              om i samband med budgeten är att socialförsäkringsskyddet för
              företagare ska förbättras och skuldsanering för företagare underlättas,
              för att ta några andra exempel.
            </seg>
            <seg n="f95cbf5e">
              Så till själva budgeten för utgiftsområde 24. Det enskilt största
              anslaget är till Vinnova för den behovsmotiverade, viktiga och
              företagsnära forskningen. Det ökas i enlighet med vad som har
              beslutats i samband med forskningspropositionen. Sammanlagt innebar
              forskningspropositionen en historisk ökning av de statliga forskningsanslagen,
              och stora summor läggs på det som kallas strategiska satsningar.
              Det var inte så att branschprogrammen bara avbröts, utan de löpte
              ut och har ersatts med en annan form som kallas för strategiska
              satsningar och som tar upp den här typen av frågor.
            </seg>
            <seg n="97752050">
              Stödet till industriforskningsinstituten, som utöver den reformering
              som gjordes skulle öka, ökas nu med 100 miljoner kronor. Stödet
              till Turistfrämjandet ökar med 50 procent till 50 miljoner. Programmet
              för att stärka kvinnors företagande förlängs till 2010, 100 miljoner.
              Likaså fortsätter insatserna för att underlätta för personer med
              utländsk bakgrund att starta och driva företag. Det blir en satsning
              på unga innovatörer. 150 miljoner kronor fortsätter att löpa för
              miljöteknikinsatser utöver de pengar som finns på utgiftsområdet
              Energi.
            </seg>
            <seg n="e964e92a">
              Fru talman! Jag vill påpeka att utskottet gör bedömningen att
              vi behöver vara lite tydliga på en punkt. Vi väntar ju på en proposition
              om statens insatser för rådgivning och kapitalförsörjning, som
              aviseras i budgetpropositionen men som inte har kommit ännu. Då
              tycker vi att det är av största vikt, särskilt i det här konjunkturläget
              när många människor är arbetslösa men också när det börjar vända
              och dra igen, att det råder arbetsro för dem som framgångsrikt
              och handfast arbetar med företagsfrämjande, rådgivningsarbete
              och stöd till personer som vill starta och utveckla företag. Därför
              gör vi ett tillkännagivande vad gäller anslaget för näringslivsfrämjande.
              Likaså tycker vi att det är dags att Institutet för kvalitetsarbete,
              SIQ, och dess huvudmannaskap får en långsiktig lösning för statens
              del, så det föreslår vi också ett tillkännagivande om.
            </seg>
            <seg n="ac917329">
              I betänkandet tar vi också upp skrivelsen om fordonspaketet.
              Det var upp till 20 miljarder i statliga garantier för EIB-lån.
              Det finns ju två framgångsrika stora fordonsföretag i Sverige
              som inte behövde några statliga garantier. Det är väl jättebra
              att de har kunnat få lån utan att det behövdes några garantier.
              När det gäller de andra två personbilsföretagen vet man fortfarande
              helt enkelt inte vem man ska ge garantin till. Vi hoppas verkligen
              att det ska lösa sig ganska snart.
            </seg>
            <seg n="7d18b9fa">
              När det gäller Fouriertransform och de 3 miljarderna är det ju
              inte ett projekt som man snyter ur näsan över ett jullov. Det
              tar tid att gå igenom de processerna. Också det vanliga fordonsforskningsprogrammet
              löper på.
            </seg>
            <seg n="5af40155">
              Den sista frågan som tas upp gäller skrivelsen om Lissabonstrategin.
              Utskottet föreslår att regeringens skrivelse med redovisning av
              årets bidrag läggs till handlingarna. Det är självklart att vi
              behöver sätta i gång ett arbete med den framtida utformningen
              av detta som kommer i gång med sin egen process.
            </seg>
          </u>
          <note n="5757792a">
            Fru talman! Slutligen yrkar jag bifall till utskottets förslag
            och avslag på reservationerna.
          </note>
          <note type="speaker" n="62ff188f">
            Anf. 93 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-1" n="899bcef2">
            <seg n="13f436fa">
              Fru talman! Först vill jag ge en eloge till utskottets ordförande
              för att vi gjorde ett gemensamt utskottsinitiativ när det gäller
              SIQ. Det var viktigt och bra. Vi lovar att förvalta det på bästa
              sätt även efter nästa val, om vi är i regeringsställning. Det
              är en viktig verksamhet.
            </seg>
            <seg n="ea06d344">
              Jag har en fråga till Karin Pilsäter i hennes egenskap av utskottets
              ordförande.
            </seg>
            <seg n="b52734d3">
              Vad är förklaringen till att Maud Olofsson som ansvarig näringsminister
              för de här områdena inte deltar i våra debatter och att hon inte
              ser värdet av att följa näringsutskottets arbete? Under hela min
              tid i näringsutskottet har hon inte varit med vid någon debatt
              mer än vid de tillfällen då vi har krävt att hon ska infinna sig
              i kammaren i en särskild debatt om fordonsindustrin eller Vattenfall.
            </seg>
            <seg n="9a56ccf8">
              Hur ser utskottsordföranden på ansvarig näringsministers ointresse
              för näringsutskottets arbete?
            </seg>
            <seg n="d0060df5">
              När man lyssnar på Karin Pilsäters redovisning av det ekonomiska
              läget kan man få en bild av att krisen är över. Jag tror att vi
              ska akta oss för det. Även om man kan se att inköpsindex ändras
              och även om man kan se att det finns tecken som tyder på att fallet
              inte är lika hastigt nu som förut måste vi vara medvetna om att
              arbetslösheten fortfarande ökar.
            </seg>
            <seg n="fb4f7e1e">
              Vi har fortfarande en stor våg av företagskonkurser. För inte
              så länge sedan fick tusen människor på Ericsson i Gävle och en
              annan ort beskedet att verksamheten ska läggas ned. Det är klart
              att det fortfarande är kris i Sverige. I det läget är näringspolitiken
              viktig.
            </seg>
            <seg n="fc2062a6">
              Maud Olofsson hävdade att man hade använt 28-miljarderspaketet
              för dem som drabbades i fordonsindustrin.
            </seg>
            <seg n="f968af38">
              Jag har ett citat från riksdagen: Vi gör en speciell insats just
              nu på fordonsindustrin med 28 miljarder kronor som går till de
              orter som har mycket fordonsindustri.
            </seg>
            <seg n="06843185">
              Med anledning av det vill man fråga: Till vilka orter har resurser
              gått? Vilket stöd har getts till de orter som har fordonsindustri?
              På vilket sätt har regeringen bedrivit en aktiv näringspolitik
              för att vända utvecklingen?
            </seg>
          </u>
          <note type="speaker" n="e72898b2">
            Anf. 94 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-737cdb959695f371-1" n="8a97d546">
            <seg n="b11ff8f2">
              Fru talman! Det blir något av ett moment 22. Jag kan naturligtvis
              inte svara för Maud Olofsson. Det är ju ett problem att Maud Olofsson
              inte är här. Jag har förstått att hon just i dag är i Köpenhamn.
              Det må vara henne förlåtet. Det är klart att det är viktigt att
              statsråden deltar. Det är ju viktigt för er. Om olyckan är framme
              och ni kommer tillbaka i regeringsställning kommer säkert era
              statsråd att göra andra prioriteringar än de gjorde under tidigare
              mandatperiod, kan man tro.
            </seg>
            <seg n="90411412">
              Det är klart att krisen inte är över, men jag tror att man ändå
              kan säga att det har börjat vända. Vi vet alla att när ekonomin
              vänder släpar det efter på arbetsmarknaden. Arbetslösheten kommer
              förmodligen att fortsätta att stiga ytterligare en period, trots
              att det går bättre för företagen. Jag tycker ändå att man kan
              säga att det värsta nu är över. De prognoser som kommer nu revideras
              uppåt, till det bättre, i stället för som förut till det sämre.
            </seg>
            <seg n="79a7b573">
              När det gäller citatet uppfattade jag inte vem som har sagt det.
              Det var i alla fall inte jag.
            </seg>
            <seg n="7d7933b1">
              När det gäller vad som stod i propositionen om statsgarantierna
              för EIB-lånen faller ju verksamheten ut på de ställen där de företagen
              bedriver verksamheten. De andra insatserna som man har gjort runt
              detta innebär att man har försökt kanalisera utbildningsplatser
              specifikt till Västsverige, för att ge ett par exempel.
            </seg>
          </u>
          <note type="speaker" n="617a89f9">
            Anf. 95 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-2" n="899bcef2">
            <seg n="a7da8de9">
              Fru talman! Det är alldeles rätt: flera utbildningsplatser. Kommunalrådet
              i Olofström berättade att de fick åtta komvuxplatser när man drabbades
              av det största varslet i modern tid och en stor del av Volvo Olofströms
              verksamhet och underleverantörer drabbades. Man fick åtta komvuxplatser.
              Det var regeringens stora satsning för att möta krisen i Olofström,
              en ort som är helt beroende av fordonsindustrin.
            </seg>
            <seg n="0507a089">
              Det säger väl en del om storleken på den satsning och det stöd
              som regeringen har gett till de orter som har drabbats av industriomstruktureringen.
              Det kan förklara kritiken inte bara från företrädare för fordonsindustrin.
              Vi har återkommande under mandatperioden märkt att företrädare
              för olika branscher kritiserar regeringen för att man inte ser
              dem och för en dialog med dem.
            </seg>
            <seg n="2f771f4f">
              Jag noterar att Karin Pilsäter i sitt inlägg om framtida insatser
              där man från den 1 januari ser utvecklingsmöjligheter räknade
              upp apoteksomregleringen, bilprovningen och någon privatisering
              genom LOV. Vi tycker annorlunda om det rent ideologiskt. Men det
              finns också en annan aspekt: Det är inte några nya jobb. Det är
              ett annat huvudmannaskap, men det är inte några nya jobb. Det
              är någon annan som äger bilprovningen, men bilarna ska provas.
              Det är någon annan som äger apoteket, låt vara att det kommer
              till något.
            </seg>
            <seg n="c73d3e03">
              När det gäller jobbskapande är detta ett av denna regerings stora
              misslyckanden. Det handlar om att skapa nya jobb, inte bara döpa
              om kommunala jobb till privata.
            </seg>
            <seg n="be568087">
              Låt oss nu se efter hur vi kan få nya jobb i det här landet.
              Jag använde en stor del av mitt anförande åt att tala om miljöteknikbranschen,
              men där lyser regeringens insatser med sin frånvaro.
            </seg>
            <seg n="0a1d1b94">
              Jag förstår att det är svårt för utskottets ordförande att kommentera
              Maud Olofssons ointresse, men jag tycker ändå att det är intressant
              att konstatera att hon inte har varit med vid en enda debatt så
              länge jag har varit i näringsutskottet.
            </seg>
          </u>
          <note type="speaker" n="f4f965f1">
            Anf. 96 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-737cdb959695f371-2" n="8a97d546">
            <seg n="922ec7ee">
              Fru talman! Vi kan diskutera vad Maud Olofsson gör och säger
              eller också kan vi prata om sakfrågorna. Jag känner att det är
              lättare att prata om sakfrågorna.
            </seg>
            <seg n="d734c2b2">
              Jag tycker att det är befogat att energiministern är på plats
              i Köpenhamn. Jag har debatterat budget med dåvarande finansministern
              på en kommundag i Borås som var prioriteringen valåret 2006. Regeringar
              behöver prioritera riksdagen högre oavsett färg. Det tror jag
              att vi kan vara överens om, åtminstone så länge vi är riksdagsmän.
            </seg>
            <seg n="e367395f">
              Det är inte bara det ni föreslår som tillägg som finns. Det ligger
              många satsningar i den budget som vi nu tar beslut om. Det gäller
              bland annat miljöteknikområdet. På nästa utgiftsområde som vi
              ska diskutera, Energi, ligger det också sådana satsningar.
            </seg>
            <seg n="b96dbfa7">
              Jag tycker att det är att trolla med knäna när man säger: Vi
              kan trolla fram 5 miljarder. De pengarna tar vi ur Vattenfall.
            </seg>
            <seg n="307ded17">
              Det betyder ju att det företaget har för mycket pengar, enligt
              er bedömning. Samtidigt kritiserar man att det investeras för
              lite i vindkraft och annat.
            </seg>
            <seg n="4ba67461">
              Det känns som om ni försöker använda samma pengar flera gånger.
              Dessutom är det ett litet budgettrick, men det är vi ju vana vid
              sedan tidigare.
            </seg>
          </u>
          <note type="speaker" n="cf623bab">
            Anf. 97 KENT PERSSON (v) replik:
          </note>
          <note n="596f7566">
            Fru talman! Budgettrick var ordet för dagen.
          </note>
          <u who="kent_persson_558c98" xml:id="i-b91a97d9ddc6bbd3-0" n="624b474d" prev="i-29f82db4b3136f54-0">
            <seg n="4cfd8993">
              Karin Pilsäter sade i sitt anförande att hon ser ljuset i tunneln.
              Det är intressant.
            </seg>
            <seg n="f13d0597">
              Jag vill nog hävda att det är svårt att korrekt analysera vad
              som händer för dagen. Det enda som man korrekt kan analysera är
              i princip det väder som är för stunden om man går ut och tittar.
              Resten blir antaganden och gissningar.
            </seg>
            <seg n="4ccb2a6b">
              Man får nog passa sig väldigt noga så att inte ljuset är ett
              fullastat malmtåg som kommer i tunneln. Det gäller att vara beredd
              på det som kommer i framtiden.
            </seg>
            <seg n="a5ff58c6">
              Karin Pilsäter pekade på några områden som gav hopp inför framtiden,
              till exempel tjänstedirektivet ja, möjligtvis. Hon talade också
              om lagen om valfrihet och om avreglering av apoteksmarknaden och
              bilprovningen.
            </seg>
            <seg n="36d42597">
              Menar ni verkligen att dessa åtgärder är det som ska bära Sverige
              in i framtiden? Vad ska vi göra med basnäringen skogen, malmen,
              vattenkraften som vi lever av i dag? Hur ska den utvecklas? Ingenstans
              i betänkandet eller propositionen kan jag läsa om vad regeringen
              vill eller inte vill. Vad är det för satsningar som vi behöver
              göra inom detta område?
            </seg>
            <seg n="8918be3e">
              Vi kan se att många av de tekniska framsteg som har gjorts inom
              detta område delvis försvinner utomlands på grund av att det inte
              finns kapital nog att investera i demonstrationsanläggningar och
              testanläggningar. Det är bland annat där som vi ska använda de
              extra pengarna från Vattenfall, som den föregående talaren pratade
              om. Vad vill ni egentligen med näringspolitiken i Sverige?
            </seg>
          </u>
          <note type="speaker" n="311f0684">
            Anf. 98 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-737cdb959695f371-3" n="8a97d546">
            <seg n="ce036ea2">
              Fru talman! Man ska verkligen akta sig för att göra profetior.
              Det kan vara så att det är ett mötande godståg. Men som jag sade
              peppar peppar tror jag att vi nu kan känna att det håller på att
              vända. Det finns tillräckligt många indikatorer på olika områden
              som pekar i den riktningen. Men det betyder inte att problemen
              är över, och det betyder inte att man ska sätta sig ned på rumpan
              och inte göra någonting.
            </seg>
            <seg n="6d94034e">
              Läget på arbetsmarknaden kommer förmodligen att fortsätta att
              försämras ytterligare ett tag till eftersom förändringen där kommer
              senare. Då är det bra att vi nu har möjlighet att fortsätta ha
              en expansiv finanspolitik även 2010 och 2011 och inte behöver
              göra som Tyskland och många andra länder kommer att behöva göra,
              nämligen genomföra ganska radikala besparingsprogram.
            </seg>
            <seg n="af539483">
              Jag tog upp några exempel på beslut som vi har fattat här under
              hösten. När man avreglerar marknader handlar det inte bara om
              att just de befintliga strukturerna på något sätt får så att säga
              någon ny arbetsgivare, utan när man avreglerar en marknad är syftet
              att få i gång just dynamiken, innovationstänkandet och nya affärsmöjligheter.
              När man avreglerade telemarknaden trodde man kanske kortsiktigt
              att det skulle bli lite lägre telefonräkningar. Men effekten av
              det har bidragit till en enorm dynamik på det området. Därför
              är detta inte alls hela lösningen på alla våra utmaningar, men
              det är exempel på sådant som också kan bidra till innovation,
              produktivitetshöjningar, utvecklande av nya tjänster, ny affärslogik
              och nya affärsmöjligheter.
            </seg>
          </u>
          <note type="speaker" n="6f63556d">
            Anf. 99 KENT PERSSON (v) replik:
          </note>
          <u who="kent_persson_558c98" xml:id="i-d893f5554dab789b-1" n="624b474d">
            <seg n="d83c95cc">
              Fru talman! Jag blir lite osäker på vad Karin Pilsäter menar.
              Hon talar om att det blir ytterligare försämringar på arbetsmarknaden.
              I föregående replikskifte med Tomas Eneroth påstods att det finns
              tecken på att arbetsmarknaden förbättras för tillfället. Någonstans
              måste man bestämma sig för hur det är. Detta håller inte riktigt
              ihop.
            </seg>
            <seg n="6508377c">
              Jag fick inga svar eller indikationer i fråga om regeringens
              vilja att stödja och utveckla den basnäring som vi fortfarande
              har. Vår export är extremt beroende av vår basnäring. Den står
              för en stor andel av vår bruttonationalprodukt och kommer att
              göra det också en tid framöver.
            </seg>
            <seg n="5f51e4be">
              Det som vi är duktiga på måste vi givetvis vidareutveckla och
              värna för att ta nästa språng. Demonstrationsanläggningar och
              testanläggningar är avgörande om man ska kunna utveckla de idéer
              som finns inom de tunga delarna av den industriella näringen.
              Därför är det också viktigt att man på något sätt ger besked från
              regeringen.
            </seg>
            <seg n="cd02c763">
              I den forskningsproposition som lades fram var det mycket pengar,
              jag håller med om det, men bara 0,6 procent avsåg innovativa lösningar.
              Det är väldigt lite. Denna del har fått mycket kritik, inte minst
              från Vinnova som vill se en större satsning på den värdeskapande
              delen, från forskning till affärslösningar.
            </seg>
            <seg n="0be23206">
              Ett exempel på hur duktiga vi är gäller fjärrvärme. Men vi har
              än i dag inte lyckats göra affärer och göra någonting av det som
              kan få fart på en gyllene svensk exportindustri som dessutom skulle
              vara oerhört positiv för miljön i många andra länder. Det är ett
              misslyckande. Regeringen måste gå in och ta sitt ansvar i detta
              sammanhang.
            </seg>
          </u>
          <note type="speaker" n="d97c1e40">
            Anf. 100 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-737cdb959695f371-4" n="8a97d546">
            <seg n="0c64aa6a">
              Fru talman! När det gäller arbetsmarknaden sade jag att man kan
              se att det är en ljusning på gång. Arbetsmarknaden släpar alltid
              efter många av de andra indikatorerna. Det betyder att när arbetslösheten
              inte ökar lika mycket är det också en förbättring, eller hur?
              Jag tror därför inte att vi behöver dividera om hur vi tolkar
              Konjunkturrådets rapporter.
            </seg>
            <seg n="37930be9">
              Det är riktigt att Vinnova naturligtvis tycker att just Vinnova
              borde ha fått mer pengar. Det är inte så konstigt. Men man kan
              också göra andra bedömningar av hur innovationssystemet, som många
              gärna pratar om, kom till. Där är det förbättringar för entreprenörer
              som ändå är grunden för att omsätta nya kunskaper till innovationer.
              Det är när någon förvandlar det till något som det blir till praktisk
              nytta.
            </seg>
            <seg n="6a43137b">
              De strategiska forskningssatsningarna tror jag kommer att betyda
              mycket på de områden som ni har lyft fram. Dessa områden ingår
              i de strategiska områdena.
            </seg>
            <seg n="a03b0fe8">
              Sedan behöver vi fortsätta förbättra villkoren för entreprenörer.
              Jag tror att vi kommer att behöva se över var staten ska gå in
              just när det gäller kapitalförsörjningen. Var finns marknadsmisslyckandet
              mer specifikt? Man får kanske koncentrera resurserna där i stället
              för att smeta ut dem lite mer som man gör. Men vi hoppas att man
              ska kunna återkomma om det i den proposition som är försenad och
              som handlar om statens rådgivningsinsatser och kapitalförsörjningsinsatser.
            </seg>
          </u>
          <note type="speaker" n="e91a3aae">
            Anf. 101 ULF HOLM (mp) replik:
          </note>
          <u who="ulf_holm_74ae2f" xml:id="i-58950c1e13d0e049-1" n="9388f7d4">
            <seg n="5b903083">
              Fru talman! Jag tackar Karin Pilsäter för hennes anförande. Vi
              kan dividera om det är ljuset i tunneln och så vidare. Men vi
              kan konstatera att det fortfarande är kris i Sverige. Det är fortfarande
              för många konkurser, det är många som varslas och det är många
              som är arbetslösa.
            </seg>
            <seg n="9e2c698b">
              Då måste man ändå säga att detta betänkande på utgiftsområde
              24 Näringsliv är mycket defensivt. Det finns inga ordentliga satsningar
              på företagandet i Sverige för framtiden.
            </seg>
            <seg n="06fe1335">
              När det är kris måste man skapa möjligheter och se möjligheter
              att göra någonting.
            </seg>
            <seg n="7d4d4943">
              Jag hörde Karin Pilsäters vackra ord om miljöteknikbranschen.
              Men om man går igenom hela regeringens budget på 36 miljarder
              kronor till nya satsningar finner man att mindre än 3 procent
              går till klimatsatsningar. Av dessa 3 procent går ännu mindre
              till att utveckla miljöteknikbranschen, den som vi alla vill prata
              oss varma för och tycker är jätteviktig för Sverige i framtiden.
              Men det satsas ingenting på den. Detta måste hänga ihop.
            </seg>
            <seg n="ced12ec3">
              Pratar man om att miljöteknikbranschen, Green New Deal, är framtiden
              som vi måste hänga med i och att det svenska företagande måste
              utvecklas måste detta också synas i budgeten. Men det gör det
              inte.
            </seg>
            <seg n="2abaf5d8">
              Det finns några småsatsningar. Men med tanke på de stora satsningar
              som skulle behöva göras, inte minst i ljuset av Köpenhamnstoppmötet
              som nu pågår vi får förhoppningsvis några bra förslag, men det
              är inte säkert måste ändå steg här tas och pengar tillföras så
              att de bolag som sysslar med miljöteknik kan få riskkapitalpengar.
              Där måste väl ändå staten kunna sträcka ut en hand. Varför gör
              regeringen inte mer?
            </seg>
          </u>
          <note type="speaker" n="65c97c61">
            Anf. 102 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-737cdb959695f371-5" n="8a97d546">
            <seg n="9761ede7">
              Fru talman! De företag som håller på med miljörelaterade produkter
              eller miljöteknikutveckling är inte några helt annorlunda och
              mer udda fåglar än alla andra företag som måste ha ett eget supportsystem.
              Den typen av företag har naturligtvis möjlighet, precis som alla
              andra företag, att komma i åtnjutande av mer generella åtgärder.
            </seg>
            <seg n="601a3069">
              Ska man satsa specifikt på till exempel en bransch måste man
              ha speciella analyser om att det föreligger ett extra marknadsmisslyckande
              på just det området.
            </seg>
            <seg n="82b63eae">
              När de gäller riskkapitalförsörjning är det ingen som har kunnat
              peka ut att det faktiskt skiljer sig åt mellan miljöteknikföretag
              och andra typer av företag. Då är det de generella åtgärderna
              som man behöver göra någonting åt och förbättra. Där kommer vi
              att återkomma.
            </seg>
            <seg n="69b9088f">
              Vi vet att de stora riskkapitalbolagen i Sverige inte tar teknikrisker,
              utan de kommer in i senare skeden.
            </seg>
            <seg n="f452fb53">
              Därför vill i alla fall jag driva på så att staten går in och
              täcker upp där det faktiskt föreligger ett marknadsmisslyckande
              dels genom att man inte tar teknikrisker, dels genom att det behöver
              vara mindre belopp. Exempelvis har vi Almi Invest som nu bygger
              upp och ut. Det tror jag kan vara ett bra komplement. Vidare har
              vi bland annat Industrifonden.
            </seg>
          </u>
          <note type="speaker" n="da0225cb">
            Anf. 103 ULF HOLM (mp) replik:
          </note>
          <u who="ulf_holm_74ae2f" xml:id="i-58950c1e13d0e049-2" n="9388f7d4">
            <seg n="566264ca">
              Fru talman! Ordet marknadsmisslyckande är intressant. Ett marknadsmisslyckande
              är egentligen hela politiken eftersom där inte tas hänsyn till
              klimateffekterna. Det är därför vi har fått klimatkrisen. Detta
              är en sorts marknadsmisslyckande. Därför behövs det satsningar
              på flera olika områden.
            </seg>
            <seg n="8f5086c4">
              Vi har till exempel föreslagit ett särskilt program för en transportomställning
              därför att det behöver satsas mer på bland annat spårvägar. Vi
              måste också få fram en miljövänligare teknik inom sjösektorn och
              så vidare, så visst finns det behov som vi behöver täcka när det
              gäller att få fram den nya tekniken. Det har inte bara vi här
              i Sverige nytta av. Vi kan ju också sälja den nya tekniken till
              andra länder eller ge den i bistånd till utvecklingsländerna detta
              för att klara en klimatomställning värd namnet.
            </seg>
            <seg n="4d6e3319">
              Det är i det avseendet jag saknar reella förslag i regeringens
              proposition. Ni är väldigt defensiva. Ni ska vara försiktiga och
              återkomma längre fram, som Karin Pilsäter nämnde. Men det är nu
              vi måste ha förslagen. I flera års tid har vi pratat om detta.
              Ändå kommer inga reella förslag. Det kommer inga satsningar.
            </seg>
            <seg n="0354521e">
              Det är nu i den kris som vi i dag har i Sverige som det finns
              en gyllene chans att komma med dessa satsningar. Dels finns det
              utbildad personal som nu är arbetslös och som inte skulle bli
              så lycklig av något annat som av att få ett jobb och få börja
              satsa på miljötekniksektorn. Dels gäller det en sektor som vi
              kan förmoda ökar betydligt framöver. Då är det viktigt att staten
              i ett tidigt skede går in och är med och hjälper till och stöttar
              i den delen. Tyvärr kan vi konstatera att regeringen där gör väldigt
              lite ja, alldeles för lite.
            </seg>
            <seg n="e332bd0f">
              Som jag sagt i ett tidigare inlägg är det högst 3 procent av
              regeringens satsningar som egentligen är klimatsatsningar för
              att komma till rätta med de problem som vi nu står inför. Detta
              är ett stort inte marknadsmisslyckande men väl politikmisslyckande
              från alliansens sida.
            </seg>
          </u>
          <note type="speaker" n="f21d8a56">
            Anf. 104 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-737cdb959695f371-6" n="8a97d546">
            <seg n="36f090c5">
              Fru talman! Både länge och väl kan vi stå här och träta. Men
              det är väl alltid så att säga oppositionens roll att jaga på och
              oppositionens roll att tona ned och säga att det egentligen inte
              är så mycket som görs och att det man själv föreslår som tillägg
              är det avgörande.
            </seg>
            <seg n="5fac4149">
              Jag tror att det samlat handlar om att Sverige, genom att vi
              ändå har kunnat hålla statsfinanserna i så pass bra skick som
              vi lyckats med, framöver kommer att vara i en situation som är
              avsevärt bättre än många andra länders situation. Det tycker jag
              att vi ska vara glada över.
            </seg>
            <seg n="a0b8e73e">
              På de områden där du efterlyser satsningar finns det många olika
              löpande program.
            </seg>
          </u>
          <note type="speaker" n="e3d42059">
            Anf. 105 MARIA PLASS (m):
          </note>
          <u who="maria_plass_1ade52" xml:id="i-f9e2ea62a8f0c641-0" n="d037d2e1">
            <seg n="0d878a9d">
              Fru talman! Den ekonomiska krisen har präglat världen under det
              senaste året. Det som startade som en finansiell bubbla övergick
              i en fallande produktion och en stigande arbetslöshet.
            </seg>
            <seg n="147fb354">
              Även Sverige har som ett litet, öppet och handelsberoende land
              drabbats hårt. Sverige och alliansregeringen har dock lyckats
              hantera denna kris bättre än många andra länder. Ledord har varit
              ansvar för de offentliga finanserna.
            </seg>
            <seg n="5bb42ecc">
              Regeringen har mött krisen med en expansiv politik för att dämpa
              krisens effekter på sysselsättning och tillväxt. I budgeten har
              man ytterligare förstärkt åtgärderna för att dämpa sysselsättningsfallet,
              för att motverka att arbetslösheten biter sig fast samt för att
              värna välfärden. Vi kan nu se att optimismen börjar spira hos
              företagen och att de tror på en stark återhämtning under det kommande
              året. Denna försiktigt positiva trend har kommit tidigare än beräknat.
            </seg>
            <seg n="66fc32f6">
              Företagare är oerhört beroende av en ansvarsfull ekonomisk politik
              och av väl fungerande marknader. Näringslivet behöver en stabil
              och rättvis grund att stå på.
            </seg>
            <seg n="8086ab1a">
              Fru talman! Näringspolitiken är som ett smörgåsbord med företagsutveckling,
              entreprenörskap, innovationer, rymdteknik, turism, handelspolitik
              med mera. De som tittat på talarlistan har konstaterat att flera
              av mina moderata kamrater kommer att tala mer om de här olika
              områdena.
            </seg>
            <seg n="aac0c139">
              Målet för näringspolitiken är att stärka den svenska konkurrenskraften
              och att skapa förutsättningar för fler jobb i fler och växande
              företag för att därigenom bryta utanförskapet. De näringspolitiska
              insatserna ska även bidra till att uppnå målen i EU:s gemensamma
              strategi för tillväxt och sysselsättning.
            </seg>
            <seg n="2cc94d42">
              Alliansregeringen arbetar kontinuerligt på att det ska bli lättare
              och mer lönsamt att starta och driva företag. Mycket är genomfört
              för att förbättra för företagen. Annat är på gång, och en hel
              del kvarstår. Här finns det bland annat generella åtgärder såväl
              insatser för kapitalförsörjning, information och rådgivning som
              åtgärder riktade exempelvis till insatser för kvinnors företagande,
              personer med utländsk bakgrund samt affärsutveckling inom de miljödrivna
              marknaderna. Härutöver ingår insatser för företagande inom vård
              och omsorg, ett ökat entreprenörskap i utbildningssystemet, produktutveckling,
              nystartskontor, socialt företagande och social ekonomi.
            </seg>
            <seg n="954fcafd">
              Som exempel på tidigare vidtagna åtgärder kan nämnas sänkta socialavgifter
              mest för unga och äldre nystartsjobb, sänkt bolagsskatt, borttagandet
              av förmögenhetsskatten samt RUT- och ROT-avdrag.
            </seg>
            <seg n="d24b7088">
              Regeringen föreslår i sin budgetproposition reformer för fler
              och växande företag. Bland dessa reformer märks en nedsättning
              av egenavgifterna med 5 procent för enskilda näringsidkare och
              delägare i handelsbolag samt att det ska gå snabbare för den som
              har skulder från näringsverksamhet att få skuldsanering. Vidare
              gäller det tio nya reformer i trygghetssystemet för företagare,
              en fortsatt satsning på kvinnors företagande och en satsning på
              kulturella och kreativa näringar. Till detta kommer ett antal
              utredningar som också ska genomföras.
            </seg>
            <seg n="9b1bf03e">
              Till våren är en proposition aviserad om företagsutveckling med
              planerade förslag till riktlinjer för statliga finansierings-
              och rådgivningsinsatser riktade till små och medelstora företag
              med syftet att förtydliga mål, styrning och uppföljning.
            </seg>
            <seg n="9cecaa1d">
              Fru talman! Finns det skillnader mellan mäns och kvinnors företagande?
              Ställs män och kvinnor inför samma frågeställningar när det kommer
              till att starta eget företag? Ser unga kvinnor sig själva som
              framtidens företagare? Betraktas en kvinnlig skogsägare som företagare?
            </seg>
            <seg n="975076d2">
              Både undersökningar och vittnesmål från kvinnor som är företagare
              pekar på att förändringar har varit och är nödvändiga när det
              gäller regelverk och kanske framför allt när det gäller attityder
              till kvinnors företagande.
            </seg>
            <seg n="5620149b">
              Sedan 2007 har regeringen avsatt 100 miljoner per år till insatser
              för att främja kvinnors företagande. Frånsett rådgivning och projektverksamhet
              inkluderas även forskning och ett ambassadörsprogram för att visa
              på bra förebilder.
            </seg>
            <seg n="74cb9faa">
              I budgetpropositionen finns det förslag om att förstärka företagarnas
              sociala trygghet genom förbättringar avseende arbetslöshets-,
              sjuk- och föräldraförsäkringarna. Syftet är att skapa en större
              tydlighet och förutsägbarhet i regelverket, en ökad likabehandling
              av företagare och anställda samt en ökad valfrihet för företagare.
              Detta är en viktig reform, inte minst för kvinnor som är företagare
              eller som planerar att starta ett företag. Ett hinder för företagarna
              rivs nu.
            </seg>
            <seg n="d548debd">
              I betänkandet behandlas frågan om bemyndigande angående kreditgarantier
              till företag inom fordonsklustret samt undsättningslån. Här behandlas
              även en redovisning av de åtgärder som föreslogs i den proposition
              som vi för ungefär ett år sedan beslutade om. Särskilda insatser
              för 28 miljarder riktades specifikt till fordonsindustrin.
            </seg>
            <seg n="199295d5">
              Den proposition som riksdagen då beslutade om innehöll tre delar:
              inrättandet av ett forsknings- och utvecklingsbolag med 3 miljarder
              i kapital Fouriertransform AB som nu bedriver verksamhet i enlighet
              med de riktlinjer som satts upp utställande av statliga kreditgarantier
              för lån i Europeiska investeringsbanken på maximalt 20 miljarder
              samt undsättningslån på maximalt 5 miljarder. Där har också Almi
              genom sina utökade lånemöjligheter snabbt kunnat agera.
            </seg>
            <seg n="2c1afd86">
              Utöver detta finns det nu ett nytt program för fordonsforskning.
              Totalt handlar det om 900 miljoner per år, varav 450 miljoner
              från staten och resterande miljoner från fordonsindustrin.
            </seg>
            <seg n="6dc9d6cd">
              Projektportföljen ska till två tredjedelar inriktas på klimat
              och till en tredjedel på säkerhet.
            </seg>
            <seg n="b61ba4a9">
              Diskussionerna om svenska och utländska biltillverkare har sedan
              dess varit stora och många. Dagligen har medierna, inte minst
              i Västsverige, spekulerat kring fordonsindustrins framtida fortlevnad
              och kring vilken köpare som för tillfället är mest aktuell. Senast
              i dag på förmiddagen kom beskedet att kinesiska BAIC har tagit
              över vissa tillgångar från Saab Automobile. Bland annat rör det
              sig om rättigheter och produktionsutrustning för att tillverka
              Saab 9-5 och Saab 9-3. Saab Automobiles vd Jan-Åke Jonsson är
              liksom Fordonskomponentgruppens vd Svenåke Berglie positiv till
              affären. Båda två ser detta som en god grund för ett framtida
              samarbete och en ökad export till Kina.
            </seg>
            <seg n="7892fe72">
              Fru talman! Med detta vill jag yrka bifall till utskottets förslag
              till beslut och avslag på motionerna.
            </seg>
          </u>
          <note n="9ef7b3b8">
            I detta anförande instämde Staffan Anger, Björn Hamilton, Hans
            Rothenberg och Cecilie Tenfjord-Toftby (alla m).
          </note>
          <note type="speaker" n="e2a25cc5">
            Anf. 106 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-3" n="899bcef2">
            <seg n="109dc580">
              Fru talman! Jag noterar att även Maria Plass försökte föra argumentationen:
              Nu har det vänt, nu är det optimism. Nu fungerar allting väl.
            </seg>
            <seg n="62797a4c">
              Jag tycker att det är provocerande att stå och säga att allting
              har vänt och att det ser ljust ut i ett läge där arbetslösheten
              faktiskt ökar i landet. Vi har fått ett ökat utanförskap. Det
              minskar inte under denna regeringsperiod, utan det ökar med 70
              000 mer än det var 2006. Det är inte ens lönsamt för småföretag
              att anställa längre, eftersom ni har höjt arbetsgivaravgiften
              för småföretag i förhållande till hur det var 2006. Arbetslösheten
              ökar.
            </seg>
            <seg n="7dcab149">
              Jag tror alltså att man har svårt att leda i bevis att detta
              är en regering som sätter jobben främst eller skapar förutsättningar
              för nya företag. Tvärtom kan vi konstatera att det är en regering
              som inte ger några besked om framtiden och som har hanterat den
              kris vi har haft inte minst inom fordonsindustrin ganska dåligt.
            </seg>
            <seg n="9396bfa8">
              Jag noterar att Maria Plass ägnade någon minut i sitt anförande
              åt krisen inom fordonsindustrin. Eftersom hon kommer från den
              region där det finns många företag och inte minst många underleverantörer
              kan jag ta bara en liten del av fordonspaketet. Undsättningslånet
              på 5 miljarder har inte kunnat användas alls. Underleverantörerna
              varnade för detta, och vi varnade för det. Vi sade: Det är ett
              regelverk som är omöjligt att använda med sexmånadersgränser.
              Gör om det till omstruktureringslån!
            </seg>
            <seg n="bc1ed6dd">
              Varför, Maria Plass, har ni inte skapat någon beredskap för att
              göra om undsättningslånen till omstruktureringslån så att det
              hade kunnat var något stöd till underleverantörerna? De har nu
              i stället i stora delar gått i konkurs eller drabbats oerhört
              tungt under fordonsindustrikrisen, och detta i din egen valkrets.
            </seg>
            <seg n="a77e4088">
              Jag noterar sedan att Maria Plass i sitt anförande talar väl
              om kvinnors företagande, och det tycker jag är utmärkt. Men på
              tal om kvinnliga förebilder är ni beredda att föreslå kvoterade
              bolagsstyrelser? Vi har sett att det har genomförts med framgång
              i Norge. Man har kraftigt ökat andelen kvinnor i bolagsstyrelser.
              Är ni beredda att göra en sådan insats nu?
            </seg>
          </u>
          <note type="speaker" n="7a8b6d05">
            Anf. 107 MARIA PLASS (m) replik:
          </note>
          <u who="maria_plass_1ade52" xml:id="i-f9e2ea62a8f0c641-1" n="d037d2e1">
            <seg n="e5d49ce0">
              Fru talman! Den optimism Tomas Eneroth pratar om baserar jag
              på att Sverige faktiskt har klarat sig bättre än andra länder.
              Vi är ett av de tre länder som har klarat sig bäst inom EU.
            </seg>
            <seg n="d4e396d5">
              När man frågar företagen, bland annat genom Småföretagarbarometern,
              hur de ser på framtiden säger 64 procent att de har stora möjligheter
              att expandera under det kommande året. Vart fjärde företag säger
              att de troligtvis kommer att nyanställa personal. Det tycker jag
              är mycket glädjande, och jag tror att även Tomas Eneroth tycker
              att det är glädjande.
            </seg>
            <seg n="6d36815c">
              Jag kan förstå att Tomas Eneroth gärna vill måla detta i svart,
              för det ligger någonstans i kritiken att kunna säga att vi inte
              klarade av lågkonjunkturen. Men Tomas Eneroth vet att vi i jämförelse
              med många andra länder har klarat den bra. Precis som Karin Pilsäter
              sade tidigare ser man ljuset i tunneln. Det ska vi vara mycket
              tacksamma för. Jag tycker inte att vi ska prata ned Sverige på
              det sätt som oppositionen gör.
            </seg>
            <seg n="966a1ccc">
              När det gäller fordonsindustrin har den valkrets jag kommer ifrån
              och den närliggande valkretsen självfallet drabbats hårt. Vi har
              med Saab och Volvo den största delen av fordonsindustrin hos oss.
              Det Tomas Eneroth nästan alltid säger är dock alltid mer, aldrig
              nog. Vad regeringen än gör är det för lite, och den socialdemokratiska
              oppositionen säger att den skulle ha gjort väldigt mycket mer.
              Dock brukar vi aldrig få någon redovisning för hur det skulle
              ha gått till eller var pengarna kommer ifrån.
            </seg>
          </u>
          <note type="speaker" n="378bbe8a">
            Anf. 108 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-4" n="899bcef2">
            <seg n="fff38b76">
              Fru talman! På den sista frågan är svaret enkelt: Hela denna
              riksdag tog i enighet beslut om ett 28-miljarderspaket, där en
              viktig del var just 5 miljarder för undsättningslån för att se
              till att företag och underleverantörer som hamnar i en likviditetskris
              ska få rådrum och möjlighet till omstrukturering. Detta verktyg
              har flera andra europeiska länder använt sig av och på det sättet
              kunnat rädda viktig industriell kompetens.
            </seg>
            <seg n="77146230">
              I Sverige har pengarna funnits där vi har röstat för det båda
              två men regeringen har inte använt dem. Underleverantörsföretag
              i din egen valkrets har i stället gått i konkurs. De har inte
              fått resurser och möjlighet att klara omstruktureringen eftersom
              ni inte har varit beredda att använda pengarna eller ändra regelverket
              till ett omstruktureringslån. Det är den enkla sanningen. Det
              är inga nya eller extra pengar vi har. Använd det vi faktiskt
              har beslutat om! Här ser vi ett lysande exempel på er passivitet
              eller okunnighet, eftersom regeringen var tvungen att skjuta till
              10 miljoner extra till Näringsdepartementet för att förbättra
              kompetensen om fordonsindustrin.
            </seg>
            <seg n="fc6fa452">
              Maria Plass säger att vi har klarat oss bättre än andra länder.
              Då får man ju fundera. Detta är en regering som inledde sin mandatperiod
              med att Fredrik Reinfeldt sade att den skulle mätas utifrån hur
              den klarar jobben. Sverige har när det gäller sysselsättningen
              en sämre utveckling än övriga Europa. Vi har större ökning av
              arbetslösheten än övriga Europa, och vi har framför allt när det
              gäller ungdomar Europas näst högsta arbetslöshet. Var tredje ung
              människa är arbetslös i dag. Kallar ni det att ni har klarat krisen
              bättre än övriga Europa? Det är helt obegripligt. Eller är det
              så att ni inte inser att det är just på arbetsmarknaden och jobben
              man ska mötas?
            </seg>
            <seg n="1b9bb41a">
              När vi säger att jobben kommer främst menar vi det, eftersom
              vi tror att ett samhälle som tar till vara alla människors möjligheter
              till arbete är ett starkt samhälle. Det ger mer skattepengar och
              ökade möjligheter till både forskningssatsningar och välfärd.
              Uppenbarligen har vi nu en regering som tycker att det går bättre
              när arbetslösheten ökar eller när krisen står för dörren. Kan
              Maria Plass förklara för några av dem som har blivit av med jobbet
              på Ericsson eller för några av de ungdomar som inte kommer in
              på arbetsmarknaden varför hon tycker att det är bättre nu än för
              tre år sedan?
            </seg>
          </u>
          <note type="speaker" n="341f8f57">
            Anf. 109 MARIA PLASS (m) replik:
          </note>
          <u who="maria_plass_1ade52" xml:id="i-f9e2ea62a8f0c641-2" n="d037d2e1">
            <seg n="02539fe3">
              Fru talman! Nu blandar vi äpplen och päron lite grann. Vi är
              i en lågkonjunktur. Hur hade det sett ut om Socialdemokraterna
              hade suttit kvar vid makten? Ve och fasa, säger jag bara.
            </seg>
            <seg n="bfe04cdf">
              När vi tog över 2006 var hur många som helst i utanförskap. Det
              var människor som inte hade ett jobb att gå till, som var utförsäkrade,
              förtidspensionerade och utan möjlighet att någonsin komma tillbaka.
              Det har vi ändrat på. Att det sedan finns en ungdomsarbetslöshet
              håller jag med om. Det finns en ungdomsarbetslöshet i Sverige,
              och den är hög. Vi har försökt tackla det problemet på ett annat
              sätt än Socialdemokraterna kanske hade gjort. Jag tycker dock
              att det är lite väl självgott av Socialdemokraterna och oppositionen
              att säga att de hade klarat detta bra mycket bättre.
            </seg>
          </u>
          <note type="speaker" n="bcc08408">
            Anf. 110 JAN ANDERSSON (c):
          </note>
          <u who="jan_andersson_233a67" xml:id="i-5e3cec5546770354-0" n="30ab71b9">
            <seg n="31c0fd19">
              Fru talman! Vi debatterar i dag utgiftsområde 24, Näringsliv.
              På något sätt är detta utgiftsområde en förutsättning för de resterande
              26 utgiftsområdena. Det är här vi skapar vårt välstånd och underlaget
              för välstånd i det här landet. Samtidigt vill jag ha sagt och
              det har sagts tidigare från talarstolen att det givetvis finns
              många andra utgiftsområden som påverkar näringslivsklimatet i
              landet. Det är alltifrån försvarsfrågor till skatter och kulturområdet.
            </seg>
            <seg n="330264ba">
              När det gäller debatten om näringslivsfrågor ska den självklart
              föras i skenet av vad som hände på andra sidan Atlanten med start
              den 15 september 2008. Det är datumet då den amerikanska investmentbanken
              Lehman Brothers ansökte om konkursskydd, vilket var en händelse
              som gjorde att de finansiella marknaderna fullständigt havererade.
              Alliansregeringen visade under hösten 2008 och vintern 2009 att
              den klarade att regera det här landet inte bara när alla kurvor
              pekade uppåt.
            </seg>
            <seg n="62e7e3ab">
              De åtgärder som alliansregeringen genomfört som svar på krisen
              har varit av oerhört stor betydelse såväl för näringslivet som
              för medborgarna i det här landet. Vad har då regeringen genomfört
              som svar på krisen?
            </seg>
            <seg n="1b3b0e57">
              Självklart var prioritet ett hösten 2008 att stabilisera de finansiella
              systemen, det som var själva grunden för krisen, att det fanns
              ett stort misstroende banker emellan. Jag kan nämna att bland
              annat insättningsgarantin höjdes från 250 000 till ½ miljon för
              dem som satte in pengar. Det gjordes ett antal olika åtaganden
              gentemot banker och kreditinstitut för att säkerställa det finansiella
              systemet. Många har säkert glömt det, men vi tog till exempel
              över ägandet av Carnegie. Det känns som om det var länge sedan,
              men det är inte speciellt länge sedan. Det präglar självklart
              fortfarande konjunkturläget.
            </seg>
            <seg n="f864de3b">
              Vi skapade möjligheter för uppskov med skatteinbetalningar för
              källskatt och arbetsgivaravgifter. Vi införde ett skatteavdrag
              för reparation och underhåll i byggnader och bostäder. Vi beslutade
              förra året, precis vid den här tidpunkten, om kraftfulla tillskott
              till Almi 2 miljarder. Dessutom höjde vi nivån för hur mycket
              Almi kunde gå in med, som lån till 80 procent. Vi tillförde 3
              miljarder till Svensk Exportkredit. Dessutom utökade vi låneramen
              för Svensk Exportkredit med 100 miljarder. Vi lät Svensk Exportkredit
              ta upp garantier för uppemot 450 miljarder i utlåning. Det här
              har haft utomordentligt stor betydelse för inte minst våra svenska
              storföretag. Dessutom höjde vi Exportkreditnämndens möjligheter
              att ge garantier från 200 till 350 miljarder.
            </seg>
            <seg n="88a15912">
              Som ni hör är det fråga om oerhört stora belopp. Normalt sett
              pratar vi om enstaka miljarder när vi pratar näringspolitik. Här
              pratar vi om hundratals miljarder för att hantera krisen. Det
              här gjordes i en tid när det fortfarande gick att plocka ut pengar
              från bankomaten, men när det gällde att få tag i pengar med lite
              fler nollor bakom var det uttag medges ej.
            </seg>
            <seg n="caf64c42">
              Utöver detta sjösattes, precis som har refererats tidigare, ett
              paket för fordonsindustrin. Det är oerhört stora insatser från
              staten och det svenska samhället. Det är stora insatser som vi
              har kunnat göra med omvärldens fortsatta förtroende. Vi ser det
              inte minst på att vi har låga räntenivåer. Att vi kunde göra dessa
              oerhört stora insatser med fortsatt förtroende från omvärlden
              är en följd av att vi hade ordning och reda i finanserna när vi
              gick in i krisen. Vi hade ett mycket starkt utgångsläge.
            </seg>
            <seg n="d579a842">
              Om vi tittar specifikt på satsningar i budgeten kan vi se att
              vi plussar på lite styvt 60 miljoner för forskning och utveckling
              i Vinnova. Vi plussar på 50 miljoner för bidrag till kommunalisering
              av kunskap och innovationer. Vi fortsätter satsningen med 100
              miljoner på kvinnors företagande. Utöver detta kommer självklart
              en mängd åtgärder som vi vidtagit på andra områden. Jag tänker
              dock inte ta upp kammarens tid med detta.
            </seg>
            <seg n="5bf4393a">
              Alla dessa åtgärder vidtar vi för att stärka den svenska konkurrenskraften,
              skapa förutsättningar för fler jobb i fler och växande företag
              för att därigenom bryta utanförskapet. Det är precis det som är
              uppdraget i vår näringspolitik.
            </seg>
          </u>
          <note n="781601c0">
            Fru talman! Jag yrkar avslag på samtliga reservationer och bifall
            till majoritetens förslag i betänkandet.
          </note>
          <note type="speaker" n="7a2e87cc">
            Anf. 111 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-5" n="899bcef2">
            <seg n="0d920f4f">
              Fru talman! Då har vi fått höra ännu en företrädare för regeringen
              som är nöjd och tycker att allt är bra, att Sverige går en lysande
              framtid till mötes. Han säger ingenting om framtiden utan konstaterar
              att läget är gott, trots att arbetslösheten ökar mer i Sverige
              än i övriga Europa, trots att ungdomsarbetslösheten skenar i väg.
              Det verkar uppenbarligen inte vara någonting som bekymrar Jan
              Andersson eftersom allting verkar bra. Dessutom berömmer sig Jan
              Andersson med att det var ordning och reda i statens finanser
              när krisen började. Det hade varit en socialdemokratisk regering
              innan dess. Det är klart att det var ordning och reda i statens
              finanser.
            </seg>
            <seg n="e114a8e3">
              Vi har en väl beprövad vana att få städa upp efter borgerliga
              regeringar, och dess värre ser det ut som att vi kommer att få
              göra det en gång till. Nu är det inte ordning och reda i finanserna
              längre. Nu blir det som vanligt ökad arbetslöshet, stort budgetunderskott
              och ökande statsskuld. Dessutom blir det ett ökat utanförskap.
              Det är 70 000 fler i utanförskap nu än när ni började. Ändå har
              ni inte klarat av att lösa detta genom att få fler människor i
              jobb. I stället har ni höjt arbetsgivaravgifterna för småföretag
              så att det har blivit svårare att anställa.
            </seg>
            <seg n="2f097bc0">
              Jag kan konstatera att jag ännu inte har fått svar på en del
              av de frågor jag hade i mitt anförande. Jag tänkte pröva Jan Andersson
              på en av frågorna. Vi har pratat mycket om miljöteknikbranschen.
              Jag kan inte låta bli att nämna life science- och medicinteknikbranschen,
              Astra Zeneca, Pfizer. Jag tog upp frågan om klinisk forskning.
              Kan jag få ett besked från Jan Andersson? Hur ser ni på tillgången
              till klinisk forskning för svensk läkemedelsindustri? Kommer det
              något branschprogram? Kan ni på något annat sätt förhindra den
              vårdgalleria som Filippa Reinfeldt genomdriver i Helsingforss
              läns landsting och som kastar ut möjligheterna för god forskning
              inom inte minst life science-sektorn? Har ni någon plan för hur
              vi ska säkerställa att vi även framöver har en stark läkemedelsindustri
              i Sverige och en stark medicinteknikbransch? Jag skulle gärna
              vilja höra något. Något om framtiden måste ni ändå kunna säga
              även om regeringen inte har presenterat någonting.
            </seg>
          </u>
          <note type="speaker" n="1ff5bf64">
            Anf. 112 JAN ANDERSSON (c) replik:
          </note>
          <u who="jan_andersson_233a67" xml:id="i-c21ac6bcdc18340f-0" n="30ab71b9" next="i-b9b31c062a6f9693-0">
            <seg n="25a809c9">
              Fru talman! Jag kan börja med att konstatera att Tomas Eneroth
              måste ha skrivit sin replik innan han lyssnade på mitt anförande.
            </seg>
          </u>
          <note n="1d696d91">
            (TOMAS ENEROTH (s): Du kan få den!)
          </note>
          <u who="jan_andersson_233a67" xml:id="i-b9b31c062a6f9693-0" n="30ab71b9" prev="i-c21ac6bcdc18340f-0">
            <seg n="b72cea67">
              Jag sade varken att jag är nöjd eller att allt är bra. Det var
              hittepå. Däremot beskrev jag noga vilka åtgärder vi har genomfört.
              De åtgärderna tycker jag är bra. Jag skulle vilja säga att vi
              är nöjda med åtgärderna. Vi vill fortsatt att de verkar och ger
              resultat.
            </seg>
            <seg n="91a63548">
              Självklart drabbas Sverige riktigt hårt i den här typen av internationell
              lågkonjunktur märkligt vore det annars som ett av de mest exportberoende
              länderna i Europa.
            </seg>
            <seg n="e0b14b4b">
              På Tomas Eneroths anförande lät det nästan som att vi inte har
              haft någon finansiell kris. Vi borde ha fortsatt den väg som alliansen
              startade på efter valet med minskande arbetslöshet och minskande
              utanförskap. Det kommer vi att fixa när vi får fortsätta en mandatperiod
              till.
            </seg>
            <seg n="5613aa20">
              Jag vill peka på en annan sak i det som tidigare har framförts
              från Tomas Eneroths sida, nämligen om fordonsindustrin. Vi pratar
              om skrotningspremierna. Det är en oerhört kostsam åtgärd som inte
              på något sätt skulle lösa de problem som till exempel Saab sitter
              med i dagsläget. Det låter också som att med en förändring av
              undsättningslånen till någon typ av sms-låneverksamhet utan säkerheter
              skulle man kunna lösa fordonsindustrins problem. Jag är lite intresserad
              av vilka säkerheter Tomas Eneroth vill ha för sina lånefinansieringar.
            </seg>
          </u>
          <note type="speaker" n="b238b881">
            Anf. 113 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-6" n="899bcef2">
            <seg n="c583368b">
              Fru talman! När det gäller säkerheter får Jan Andersson vända
              sig till Riksgälden och Europeiska investeringsbanken. De konstaterade
              att det fanns säkerheter för Saab. Jag kan också konstatera att
              skrotningspremier och miljöbilspremier när det gäller hela branschen
              lyfts fram som viktiga insatser för att upprätthålla volymen i
              försäljningen. I Sverige har de mest sålda miljöbilarna varit
              Saab 9-5, Volvo V70 och Volvo V50 i gas- och etanolversion. Det
              skulle i allra högsta grad gynna möjligheten att upprätthålla
              volymer och göra företagen starka samtidigt som vi förnyar vår
              svenska fordonspark och blir av med en stor del av de bilar som
              i dag kör på gatorna utan katalytisk avgasrening.
            </seg>
            <seg n="e9327244">
              Jag tror att Jan Andersson har lite svårt att leda i bevis att
              de skulle vara värdelösa instanser. Tvärtom finns det en samlad
              bransch och många andra europeiska länder som just har genomfört
              detta. Därmed har de klarat en stor del av den omstrukturering
              som sker inom fordonsindustrin.
            </seg>
            <seg n="97ad8e3a">
              Jag hade ingen färdigskriven replik, det kan jag lugna Jan Andersson
              med. Men jag noterade att Jan Andersson helt plötsligt sade här
              att ni är nöjda med åtgärderna. Ja, ni är nöjda, påfallande nöjda,
              trots att arbetslösheten drar i väg. Ändå har vi en statsminister
              som sade att det är på jobben vi ska prövas. Allvarligt talat,
              arbetslösheten ökar mer i Sverige än i övriga Europa! Inte minst
              ungdomsarbetslösheten ökar mer. Utanförskapet ökar mer. Hur kan
              ni då vara nöjda med insatserna? De skapar ju inga nya jobb. De
              jobb som kommer till är apoteksjobb där ni ändrar huvudmannaskapet,
              det är Bilprovningen som också får annat huvudmannaskap och det
              är jobb som kommer till genom privatisering av redan offentlig
              verksamhet. Men några nya jobb är det inte i någon större utsträckning.
              Var finns de nya jobben?
            </seg>
            <seg n="ede92418">
              Kan jag också, eftersom jag svarade på frågorna, få ett svar
              när det gäller medicinteknik och life science-branschen? Hela
              den näringen och branschen håller nu andan eftersom man vet att
              det ska vara stora investeringsbeslut framöver om var man lägger
              framtida forskningsinsatser. Ska man göra det i Sverige? Jag vill
              det. Jag tror att detta är en viktig verksamhet för Sverige både
              ur jobb-, export- och forskningssynpunkt. Kommer ni att göra ett
              branschprogram för life science-sektorn och medicinteknikbranschen?
              Kan vi få ett svar?
            </seg>
          </u>
          <note type="speaker" n="469d80ed">
            Anf. 114 JAN ANDERSSON (c) replik:
          </note>
          <u who="jan_andersson_233a67" xml:id="i-5e3cec5546770354-1" n="30ab71b9">
            <seg n="01e77b44">
              Fru talman! Ja, vi är nöjda med åtgärderna. Precis som jag sade
              i förra repliken är vi inte nöjda med arbetslösheten. Det kommer
              att komma fler förslag på det. Det är dessutom så att många av
              de här åtgärderna tar tid innan de hinner verka.
            </seg>
            <seg n="a8803c3e">
              När det gäller skrotbilspremien är inte problemet att vi skrotar
              för lite bilar i Sverige. Problemet är att det köps för lite nya
              bilar. Tittar vi på Saabs andel av nybilsförsäljningen ser vi
              att den ligger någonstans på 3 ½ procent av den totala försäljningen
              av nya bilar. Det antyder möjligen hur stor andel som skulle träffa
              just detta företag.
            </seg>
            <seg n="93993ed2">
              När det gäller medicinforskningen är svaret: Självklart vill
              vi ha detta. Men jag tänker inte stå i den här talarstolen och
              föreskriva Helsingforss läns landsting hur de ska hantera sin
              vård. Jag har mycket stor respekt för det kommunala självbestämmandet.
              Något svar på hur man i landstinget i Helsingfors ska hantera
              de här bitarna kommer jag icke att ge.
            </seg>
          </u>
          <note type="speaker" n="9af85253">
            Anf. 115 EVA JOHNSSON (kd):
          </note>
          <u who="eva_johnsson_ec5ffa" xml:id="i-2f5016b766f5f666-0" n="7132d862">
            <seg n="52e6e841">
              Fru talman! Det är tur att ni håller reda på oss när vi själva
              inte ser riktigt hur talarlistan har ändrats. Det tackar jag särskilt
              för!
            </seg>
            <seg n="7c14f16b">
              Jag vill gärna inledningsvis börja med att yrka bifall till förslaget
              i betänkandet och avslag på samtliga reservationer.
            </seg>
            <seg n="a84eea7b">
              Vi debatterar nu näringsutskottets betänkande om utgiftsområde
              24. Det är ett ganska stort betänkande, och det omfattar väldigt
              många verksamheter.
            </seg>
            <seg n="1ea1f74a">
              Det senaste året har den globala finanskrisen nått sin kulmen.
              Det är en kris som har drabbat Sverige hårt med många varsel,
              minskade orderingångar och hög arbetslöshet. Det är inte över
              än, vill jag gärna understryka för alla i oppositionen som funderar
              på vad vi tycker. Men jag vill ändå hävda att man kan ana en ljusning
              i ekonomin. Flera varsel har dragits tillbaka, antalet orderingångar
              har ökat, det kan vi se inom vissa områden, och vi ser också en
              arbetslöshet som blir lägre än vad vi trodde för ett år sedan.
              Vi är på rätt väg.
            </seg>
            <seg n="0b70aba3">
              För att vi ska gå starka ur den ekonomiska nedgången spelar näringslivspolitiken
              en avgörande roll. Regeringen föreslår nu ett anslag för näringslivsområdet
              på totalt 5,5 miljarder kronor. Flera av mina kolleger i alliansen
              har varit inne på ett antal områden, men jag dristar mig ändå
              till att nämna några av de insatser som vi trots allt gör.
            </seg>
            <seg n="4fbbf7db">
              Här ryms bland annat anslag på 1,9 miljarder till Vinnovas forskning
              och utveckling, 566 miljoner till näringslivsutveckling, 368 miljoner
              till Tillväxtverket, 209 miljoner till exportfrämjande verksamhet
              och 150 miljoner till turismfrämjande. Det är viktiga satsningar
              för företag och företagare i dagens Sverige.
            </seg>
            <seg n="8ef7d47e">
              För oss kristdemokrater handlar en politik för ett blomstrande
              näringsliv om mer än bara anslag till olika poster i en budget.
              Här finns en viktig skiljelinje mellan allians och opposition.
              Vi menar att man som politiker måste underlätta för företagen
              och inte bara pytsa ut pengar. För att få till stånd ett gott
              företagsklimat behövs både tydliga satsningar och lägre skatter.
            </seg>
            <seg n="56b0945f">
              Alliansregeringen har under den här mandatperioden hunnit genomföra
              betydligt fler åtgärder för ett förbättrat företagsklimat än vad
              den förra regeringen hann genomföra under tolv år. Bland annat
              har vi slopat förmögenhetsskatten, jobbavdrag har införts också
              på inkomst av näringsverksamhet och arbetsgivaravgifterna har
              sänkts generellt och så mycket som halverats för ungdomar. Avdrag
              för hushållsnära tjänster har införts. Nystarts- och instegsjobb
              har införts. Bolagsskatterna har sänkts. 3:12-reglerna har lindrats.
              Medfinansieringen i sjukförsäkringen har slopats, och det blir
              lättare att tilldelas en F-skattsedel.
            </seg>
            <seg n="319c38f2">
              Många gånger har vi i debatterna hört oppositionen raljera över
              alliansens skattesänkningar för vanligt folk. Det har hörts i
              den här debatten också. Som om politik bara handlar om att ge
              pengar till olika projekt och inte om att också låta folk få behålla
              de pengar som är deras!
            </seg>
            <seg n="7bfdd7d3">
              Dessa skattesänkningar som oppositionen så hårt kritiserat oss
              för har ju inte bara lett till ökad egenmakt för de vanliga människorna
              sjuksköterskan, metallarbetaren eller butiksbiträdet utan de har
              också lett till fler jobb.
            </seg>
            <seg n="8e632ddd">
              Hur kan jag påstå det då? Vem lyssnar jag på? Finanspolitiska
              rådet, där den socialdemokratiska tidigare finansministern Erik
              Åsbrink ingår, räknade ut att det genom jobbskatteavdraget skapas
              60 000 nya jobb. Möjligen litar inte Socialdemokraterna på sin
              egen gamla finansminister.
            </seg>
            <seg n="51e98085">
              Fru talman! I den här stunden pågår intensiva förhandlingar om
              hur framtiden ska bli för vårt svenska bilmärke Saab. Många berörs,
              inte bara företaget Saab och dess anställda utan också underleverantörer.
              Faktiskt berörs hela bygden kring Trollhättan och stora delar
              av Sverige, skulle jag vilja påstå.
            </seg>
            <seg n="e48eb227">
              Oavsett hur det slutar är det viktigt att vi beslutsfattare,
              Saab, facken och Trollhättans kommun är beredda att hjälpa till.
              Men det är inte bara akuta insatser som behövs utan också insatser
              av mer långsiktig natur. Detta sker bland annat genom en satsning
              på forskning och utveckling där det statligt ägda riskkapitalbolaget
              Fouriertransform står i fokus. Det är ett bra företag förutom
              att jag tycker att det skulle ha ett bättre namn.
            </seg>
            <seg n="792b0a5d">
              Den 27 oktober presenterade bolaget sin första investering som
              bestod av 60 miljoner till bolaget Powercell Sweden AB som utvecklar,
              producerar och säljer bränsleceller, bränsleomvandlare och kraftaggregat.
            </seg>
            <seg n="b160ae4d">
              Fouriertransform arbetar också med ett sjuttiotal andra projekt
              varav en del enligt uppgift från Näringsdepartementet har kommit
              ganska långt. Andra forskningsinsatser som regeringen finansierar
              bedrivs inom ramen för Vinnovas fordonsforskningsprogram FFI som
              tillsammans med finansieringen från fordonsindustrin omfattar
              900 miljoner kronor årligen.
            </seg>
            <seg n="54cf7b4c">
              I insatser av mer akut art finns till exempel Almis verksamhet.
              Där har ungefär 300 små och medelstora leverantörsbolag under
              20082009 fått låna ca 300 miljoner kronor. Dessutom har staten
              gått in med kreditgarantier till företag i fordonsbranschen så
              att dessa ska kunna ta lån i Europeiska investeringsbanken.
            </seg>
            <seg n="eb9ac4b2">
              Herr talman! Jag måste understryka att ordet ingenting med denna
              korta genomgång har fått en ny dimension. När oppositionen påstår
              att vi gör ingenting tycker jag att det är en felaktig användning
              av ordet. Vi i alliansen har kritiserats hårt av oppositionen
              för att vara alltför passiva i fordonsindustrikrisen. Vi i alliansen
              har varit mycket tydliga med att vi gärna underlättar för bilindustrin,
              men vi styr den inte. Vi ger hjälp genom de politiska startkablarna,
              men vi är inte beredda att köpa, överta eller äga. Vi säger nej
              till ett statligt ägande av den svenska bilindustrin.
            </seg>
            <seg n="3f3bddef">
              Frågan är hur det är med oppositionen. Är ni i er iver att överträffa
              oss beredda att sätta er på förarplatsen? Det är i alla fall det
              intryck vi får när vi lyssnar på Mona Sahlin. Hon vägrar att kännas
              vid det, men faktum är att hon i Ekots lördagsintervju den 29
              november sade: Tror vi då att Saab och Volvo är så pass moderna
              och kan överleva och tillverka bra, miljömässigt schysta bilar
              då handlar det om att se om staten behöver vara med och gå in
              som ägare tillfälligt, i vänta på att den här krisen vänder. Jag
              har inte hört att hon skulle ha backat från det citatet.
            </seg>
            <seg n="4660041e">
              Sedan dess har hon anklagat dem som hävdat att hon velat ha ett
              statligt ägande av bilindustrin för att ljuga. Faktum kvarstår
              dock. Hon menar att staten ska gå in och ta över bilindustrin
              tills krisen vänder. Står Socialdemokraterna fast vid det? Ska
              ni köpa Saab? Och i så fall, hur ställer sig Miljöpartiet till
              det? Nu finns ingen från Miljöpartiet närvarande i kammaren, men
              man kan ju undra, och jag skickar därför i väg en liten övergripande
              fråga: Vill Miljöpartiet också investera i svensk bilindustri?
            </seg>
            <seg n="03111323">
              Herr talman! Jag ber om ursäkt för att jag något överskridit
              den anmälda talartiden, men jag vill påpeka att jag är den enda
              talaren för Kristdemokraterna och därför tillåter jag mig ett
              litet överdrag.
            </seg>
            <seg n="546b1d97">
              Jag vill avslutningsvis påminna om någon tidigare ledamot i denna
              kammare som vid något tillfälle lär ha yttrat att han var stolt
              men inte nöjd. Det är ett utmärkt yttrande som jag gärna vill
              applicera på den politik regeringen för inom näringslivsområdet.
              Vi är stolta men inte nöjda. Vi kommer att jobba vidare, och vi
              tror på framtiden.
            </seg>
          </u>
          <note type="speaker" n="8a70c800">
            Anf. 116 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-7" n="899bcef2">
            <seg n="157e45f1">
              Herr talman! Det är intressant att höra uttrycket stolt men inte
              nöjd. När flera av oss använder det följs det av många förslag
              på hur vi ska förbättra för Sverige, hur vi ska kunna se till
              att sysselsättningen ökar ännu mer, hur vi ska kunna vidareutveckla
              välfärden.
            </seg>
            <seg n="776e8abe">
              I någon mening ligger i det uttrycket också en ambitionsnivå
              för framtiden. Jag hörde ingen sådan ambition när Eva Johnsson
              uttalade sig. Tvärtom var hon påfallande nöjd trots att arbetslösheten
              skjuter i väg. Trots att ungdomsarbetslösheten drar i väg var
              hon nöjd och tyckte att de insatser som gjorts varit tillräckliga.
              Hon till och med sträckte sig så långt som till att hylla skattesänkningarna
              som av Finanspolitiska rådet har kritiserats för att vara slöseri
              med skattepengar och att de borde användas till att investera.
            </seg>
            <seg n="48b58111">
              Nu har vi i stället fått ofinansierade skattesänkningar. Om man
              vill läsa noggrant vad Åsbrink, Calmfors och andra i Finanspolitiska
              rådet sagt kan man säga att de i ett hypotetiskt resonemang menar
              att jobbskatteavdraget kan komma att ge effekter på sysselsättningen.
              Då inkluderar det att man bedriver en aktiv arbetsmarknadspolitik
              och näringspolitik.
            </seg>
            <seg n="b39c9bee">
              Det är fascinerande att se hur man slösar bort 100 miljarder
              på skattesänkningar trots att arbetslösheten ökar kraftigt. Jag
              noterar att Eva Johnsson i sitt anförande sade att arbetslösheten
              blir lägre och sedan var tvungen att rätta sig genom att tillägga
              än vad vi trodde. Arbetslösheten går nu upp mot 11 procent. Arbetsgivaravgifterna
              har inte sänkts, vilket Eva Johnsson påstod. Tvärtom har de höjts
              för småföretagen, för dem som vi tror ska stå för en del av sysselsättningsökningen
              framöver. De risker man tar i fordonsindustrin prövas enligt EIB
              och Riksgälden, och de har godkänt lånegarantier.
            </seg>
            <seg n="bbcf941a">
              Min fråga gäller alla dem som på grund av krisen i fordonsindustrin
              blivit arbetslösa i mitt hemlän Kronoberg. Är Eva Johnsson nöjd
              med regeringens insatser när 60 miljoner av 28 miljarder har använts
              för att underlätta för industrin och när underleverantörer gått
              i konkurs? Kan hon se de arbetslösa i Kronobergs län, som tidigare
              var anställda i fordonsindustrin, i ögonen och säga att ja, hon
              är väldigt nöjd?
            </seg>
          </u>
          <note type="speaker" n="ee6d90c7">
            Anf. 117 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-2f5016b766f5f666-1" n="7132d862">
            <seg n="c29b36b9">
              Herr talman! Vi gör ingenting, sades det. Vi har satsat på en
              historiskt stor forskningsproposition som handlar om forskningen
              och framtiden. Den är historisk mätt även med tidigare regerings
              mått. Vi gör en historisk utbildningssatsning. Det handlar om
              10 000 nya platser på universitet och högskolor. Vi gör en extra
              stor satsning på komvux, som inte är nedlagt vilket man skulle
              kunna tro när man lyssnar på oppositionen. Vi har yrkesskola och
              yrkeshögskola. Sammantaget är det en satsning på 45 000 platser,
              nästan exakt så många som utbildningsanordnarna hade begärt.
            </seg>
            <seg n="e1bbbfef">
              Vad gör oppositionen? Jo, de smashar till med ytterligare ett
              antal tusen platser, platser som utbildningsanordnarna säger att
              de inte klarar av med bibehållen kvalitet. Det är oppositionens
              svar. Det kan jämföras med att en tennisspelare ställer sig på
              ena sidan av planen och man säger till honom: För att det ska
              bli en riktigt bra match häller jag tre hinkar med bollar över
              dig. Spela nu med hög kvalitet!
            </seg>
            <seg n="36d7edbb">
              Det är inte så man gör när man spelar tennis eller när man ska
              ha kvalitet på utbildning. Lika många platser som anordnarna vill
              ha ger vi dem. Det är en ansvarsfull politik, Tomas Eneroth.
            </seg>
            <seg n="825e27d2">
              Jag vill fråga Tomas Eneroth: Ska ni köpa Saab? Är ni fortfarande
              intresserade av att investera i svensk bilindustri? Ska staten
              ta över?
            </seg>
          </u>
          <note type="speaker" n="a9084046">
            Anf. 118 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-8" n="899bcef2">
            <seg n="72c59eb7">
              Herr talman! Jag kan konstatera att Eva Johnsson möjligtvis inte
              har något bollsinne, om man ska vara snäll när det gäller tennisliknelsen.
            </seg>
            <seg n="6e766536">
              En historisk forskningssatsning talas det om. Men allvarlig talat,
              jag har ingenting emot de stora nationella forskningsprioriteringarna.
              Jag tycker att de är bra. Det är klokt av regeringen att göra
              dem. Men det är inte någon företagsnära forskning. Pengarna går
              någon annanstans. Om det är något som forskningsinstituten och
              hela Sveriges näringsliv klagar på är det att man inte får del
              av dessa forskningsresurser. Och eftersom branschprogrammen inte
              får fortsätta är alla nu oroliga för om det kommer att finnas
              resurser för life science-sektorn, eller för metallurgiforskningen
              för den delen. Kan Eva Johnsson ge några besked om det? Blir det
              några branschprogram eller forskningsresurser till företagsnära
              forskning? Det är den satsningen vi vill åt.
            </seg>
            <seg n="3925260f">
              Sedan talas det om en historisk utbildningssatsning. Men, herregud,
              det är ju färre platser än 2006! Det är färre komvuxplatser, färre
              KY-platser, färre högskoleplatser. Jag kanske inte behöver påminna
              om att Eva Johnssons eget parti till och med röstade emot flera
              av de högskolor som man nu tilldelar platser. Att Växjö högskola
              blev universitet var Kristdemokraterna emot.
            </seg>
            <seg n="d37f7231">
              Vi kan konstatera att det är färre utbildningsplatser än vad
              som borde vara möjligt i ett läge då vi har en skyhög arbetslöshet.
              Sedan gör universiteten bedömningen i hur stor utsträckning de
              kan fylla platserna, beroende på vilken studiefinansiering som
              finns.
            </seg>
            <seg n="26bbd0e0">
              Vi hade en bättre och förmånligare studiefinansiering, för vi
              tyckte att det var rimligt att vi mötte en lågkonjunktur med ökade
              möjligheter för människor att utbilda sig. Vi valde att inte kasta
              ut arbetslösa till den sämsta a-kassan i mannaminne eller till
              nya låglönejobb, som för övrigt uppenbarligen inte finns. Vi valde
              att inte utförsäkra eller öka utanförskapet, vilket den nuvarande
              regeringen gör. Vi valde att investera.
            </seg>
            <seg n="fd0d4784">
              Det var kompetenslinjen mot det som är låglönelinjen, det som
              nu resulterat i hur mycket Eva Johnsson än pratar kan hon inte
              svära sig fri från det en kraftig ökning av arbetslösheten, en
              större ökning av arbetslösheten än i övriga Europa och framför
              allt en dramatisk ökning av ungdomsarbetslösheten.
            </seg>
            <seg n="35765c54">
              Kom gärna med besked. Blir det något life science-program för
              medicinteknikindustrin och för den övriga life science-sektorn?
              Det vi skulle behöva är åtminstone ett framtidsbesked från någon
              av majoritetens företrädare.
            </seg>
          </u>
          <note type="speaker" n="8aeb30cf">
            Anf. 119 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-2f5016b766f5f666-2" n="7132d862">
            <seg n="eb3daa71">
              Herr talman! Jag noterar att vi inte kommer att få veta om oppositionen
              ska köpa svensk bilindustri, världens bästa bilindustri, som Tomas
              Eneroth uttryckte det vid något tillfälle. Det är tydligen så
              att vi får leva i ovisshet om det. Vi får ana och höra vad er
              partiföreträdare har sagt, men något definitivt svar på frågan
              om det bara var tomma ord eller inte får vi tydligen inte. Nu
              har jag ställt den frågan och inte fått något svar, fast Tomas
              Eneroth hade möjlighet i sin replik.
            </seg>
            <seg n="d159c1ce">
              Jag går i stället över till de frågor som Tomas Eneroth ställde
              i sin replik. Jag skulle vilja påminna Tomas Eneroth om att vi
              inom alliansen har inrättat något som heter innovationskontor.
              Det är ett alldeles utmärkt bra initiativ som vi har tagit. De
              kontoren kommer att fungera som ett mellanläge mellan utbildningsanordnarna
              och näringslivet. Det är precis det som Tomas Eneroth efterfrågar.
              Det är väl bra? De har satt i gång sitt arbete, och det kommer
              säkert att behöva följas upp. Men det är en alldeles utmärkt satsning
              som ligger helt i linje med det Eneroth efterfrågar.
            </seg>
            <seg n="7fd42691">
              Vi får ofta höra att vi har färre platser än 2006 på universitet
              och högskolor. Vi drog naturligtvis ned platsantalet, eftersom
              det stod en massa tomma platser. Det stod flera tusen tomma platser
              runt omkring på våra universitet och högskolor. Det fanns inga
              huvuden på dem. Man kan förneka detta faktum, men det kvarstår
              i alla fall, hur mycket man än förnekar det.
            </seg>
          </u>
          <note type="speaker" n="d8078f2e">
            Anf. 120 KENT PERSSON (v) replik:
          </note>
          <u who="kent_persson_558c98" xml:id="i-d893f5554dab789b-2" n="624b474d">
            <seg n="59892c31">
              Herr talman! Eva Johnsson garderar sig väldigt mycket i inledningen
              av sitt anförande. Hon pratar om ekonomin och att hon kanske möjligtvis
              ser ljuset någonstans och att arbetslösheten också eventuellt
              i framtiden kunde minska. Det var väl i princip det som var lite
              intressant att lyssna till.
            </seg>
            <seg n="627beed3">
              Sedan kommer Eva Johnsson in på det här med skattesänkningar.
              Då blir det riktigt fel. Hon påstår att skattesänkningarna har
              gått till vanligt folk och har ökat deras egenmakt och att fler
              har fått jobb. Men faktum är att jobbskatteavdragen och skattesänkningarna
              har lett till att klyftorna i samhället har ökat mellan dem som
              har jobb och dem som inte har jobb. Det har skett sänkningar av
              a-kassan och sänkningar i socialförsäkringssystemen. Om man tittar
              på hur jobbskatteavdraget slår ser man dessutom att jag har fått
              relativt mycket pengar extra, medan ett sjukvårdsbiträde fått
              betydligt mindre. Klyftorna har ökat i samhället.
            </seg>
            <seg n="7c480171">
              Eva Johnsson påstår att oppositionen säger att regeringen inte
              gör någonting. Jo, ni gör mycket fort, fel och ideligen. Det är
              kännetecknande för er politik, ständigt och jämt. Senast i dag
              kan man notera det inom socialförsäkringsområdet. Man fick i sista
              stund rätta till det för att det höll på att gå riktigt galet.
            </seg>
            <seg n="bc5c9b53">
              Forskningen är central och viktig för utvecklingen i Sverige.
              Men forskningspropositionen består bara till 0,6 procent av innovationer,
              det som ska ge någonting i framtiden. Enbart forskning och utveckling
              ger ingenting. Det kan vara kul med kunskaper, men de leder inte
              till nya jobb.
            </seg>
          </u>
          <note type="speaker" n="8b788b96">
            Anf. 121 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-2f5016b766f5f666-3" n="7132d862">
            <seg n="28f5af21">
              Herr talman! Jag vill gärna börja med skattesänkningen. Den tycker
              jag är oerhört intressant. Vi vet, både jag och Kent Persson,
              att ni var emot det första steget. När vi införde det andra steget
              var ni för det första steget och mot det andra. När vi införde
              det tredje steget i skattesänkningen var ni för det andra och
              mot det tredje. Vi har nu infört det fjärde, och ni har godtagit
              det tredje.
            </seg>
            <seg n="11caefa5">
              Jag vet inte om ni har en egen linje som ni har hållit väldigt
              lågt inom oppositionen, men i samhällsdebatten är det i alla fall
              precis detta som har framkommit. Vad jag förstår har ni inte för
              avsikt att återställa skatten som den såg ut 2006. Och har ni
              inte det tycker jag inte att det är riktigt ärligt att i debatten
              kritisera alla fyra steg. Då ska ni kritisera det sista steget
              och ingenting annat.
            </seg>
            <seg n="88ed3678">
              Sedan är det naturligtvis en ideologisk skillnad mellan mig och
              Kent Persson. Vi kommer kanske aldrig helt att omfamna varandras
              politiska linje. Det får vi väl försöka leva med. Det tror jag
              kan gå ganska bra också.
            </seg>
            <seg n="8ece5bd9">
              Kent Persson påstår att klasskillnaderna har ökat under de senaste
              tre åren. Ja, det har skett en viss ökning. Det erkänner jag gärna,
              och jag är också den första att beklaga det. Men det är ingenting
              som har skett de senaste tre åren, utan de senaste tio tolv åren.
              Vad som har skett under framför allt det senaste året är en historisk
              finanskris, som har greppat inte bara Sverige, utan hela Europa,
              en historisk finanskris med en arbetslöshet som har stigit. Regeringen
              har gjort kraftiga insatser för att dämpa den.
            </seg>
          </u>
          <note type="speaker" n="9aba200f">
            Anf. 122 KENT PERSSON (v) replik:
          </note>
          <u who="kent_persson_558c98" xml:id="i-d893f5554dab789b-3" n="624b474d">
            <seg n="71d78b65">
              Herr talman! Rätt ska vara rätt. Vi har aldrig sagt ja till något
              av jobbskatteavdragen, varken första, andra, tredje eller fjärde.
              Vi har kritiserat samtliga. Det är därför vi har haft pengar till
              att göra andra satsningar. Rätt ska vara rätt!
            </seg>
            <seg n="b84db6e7">
              Orsaken till de ökade klyftorna skulle vara finanskrisen. Nej,
              så är det absolut inte. Man har inte underlättat situationen i
              Sverige och runt om i världen. Det är regeringens politik och
              åtgärderna som har inneburit de ökade klyftorna, inte finanskrisen
              i sig. Det är helt enkelt sänkningarna inom socialförsäkringssystemen
              och a-kassan som har gjort att väldigt många faller utanför. Utanförskapet
              ökar i dag på grund av regeringens politik, inte på grund av finanskrisen.
              Det är åtgärder man sätter in vid finanskrisen som är avgörande
              för hur situationen kommer att bli i ett land som står inför stora
              problem.
            </seg>
            <seg n="1aec78b2">
              I forskningspropositionen läggs det väldigt mycket pengar, det
              ska jag medge, och det finns delar som är mycket bra. Men det
              är en väldigt liten del som läggs på just innovationer. Det är
              det som näringslivet har kritiserat. Svenskt Näringsliv har kritiserat
              det väldigt mycket. Andra har också kritiserat det, till exempel
              Vinnova. Det ger ingenting. Vi tappar just den delen där man går
              från forskningsresultat till en innovation som så småningom förhoppningsvis
              ska bli affärsutvecklande och generera både jobb och intäkter
              i Sverige. Det är den delen vi håller på att tappa. Det är regeringens
              politik. Det anklagar jag regeringen för.
            </seg>
          </u>
          <note type="speaker" n="e7502ce4">
            Anf. 123 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-2f5016b766f5f666-4" n="7132d862">
            <seg n="6bc3badf">
              Herr talman! Först och främst tycker jag att det Kent Persson
              nu säger var oerhört klargörande. Man köper inte skattesänkningen,
              varken första, andra, tredje eller fjärde steget. Det innebär
              att beskedet till svenska medborgare, till undersköterskan, till
              sjuksköterskan och till läraren, är att om den stora olyckan skulle
              vara framme och ni kommer tillbaka till regeringsmakten vi får
              hoppas att det inte någonsin kommer att ske eller att det kommer
              att dröja länge får alla dessa låg- och medelinkomsttagare räkna
              med en skattehöjning på i storleksordningen 1 5001 700 i månaden.
            </seg>
            <seg n="6075f170">
              Jag tycker att det var ett bra och klargörande besked.
            </seg>
            <seg n="ea8713fd">
              Men jag skulle ändå en gång till vilja understryka inför Kent
              Persson att regeringen har tillskapat fyra innovationskontor på
              olika platser i Sverige. De ska fungera precis som en sådan länk
              mellan universitet och näringsliv och hjälpa innovatörer att sälja
              sina idéer. Det är det som är tanken. Det är inte så att vi tillskapar
              idéerna, men vi hjälper till att kommersialisera och föra ut goda
              idéer. Jag tror att det är en väldigt bra tanke, och det ska bli
              väldigt intressant att följa det resultatet.
            </seg>
          </u>
          <note type="speaker" n="92ba025a">
            Anf. 124 CARINA ADOLFSSON ELGESTAM (s):
          </note>
          <u who="carina_adolfsson_elgestam_b2c973" xml:id="i-c1264192a60b8f79-0" n="6da9c93f">
            <seg n="dbf2fc6a">
              Herr talman! Jag tänkte prata om handelspolitik, besöksnäring,
              kvinnors företagande och sist men inte minst Lissabonstrategin.
            </seg>
            <seg n="bafafb26">
              Vi debatterar här i kammaren just nu näringsutskottets betänkande
              över utgiftsområde 24 Näringsliv. Det är ett viktigt område för
              många runt om i vårt land, och det berör var och en mer i vardagen
              än man kan tro.
            </seg>
            <seg n="204df794">
              Det berör till exempel Lotta, som är keramiker och vill att hennes
              vardag som småföretagare ska kännas betydelsefull. Oavsett vad
              det är för regering pratar ni politiker bara om stora företag
              och deras vardag, tänker hon: Jag kan inte identifiera mig med
              det.
            </seg>
            <seg n="eb5e5b62">
              Det gäller också Nadja, som är designer och ritar fantastiska
              kläder i naturmaterial och driver sitt företag i anslutning till
              sin bostad. För henne är ökad kunskap och marknadsföring en fråga
              som är viktig för att kundkretsen ska kunna öka året runt.
            </seg>
            <seg n="22030476">
              För Kristina, som är hantverkare och tusenkonstnär och använder
              flera material, blir vardagen särskilt tuff när hon får restskatt
              för att hon utbildade sig extra just i det som är hennes hantverk.
              Hon klagar inte över det, men ändå tycker hon att vardagen blir
              tuff när hon därtill måste skaffa en kassaapparat och investera
              i en kortapparat för att kunden ska kunna betala med kort. Hon
              har inget emot detta. Tvärtom tror hon på sikt att hon har större
              möjligheter i sitt företag, men hennes vardag blir tuff, och det
              är magert under 2009 för henne.
            </seg>
            <seg n="8f652711">
              Samtidigt säger regeringen och majoriteten här i riksdagen att
              man har satsat på småföretagen. Då säger Kristina till mig: Jag
              har ingen nytta av att man har tagit bort förmögenhetsskatten,
              för jag har ingen förmögenhet. Jag har ingen nytta av de där kvinnliga
              ambassadörerna och nätverket som det pratas så mycket om. Och
              på tal om de 100 miljonerna till kvinnligt företagande, som Maria
              Plass omnämnde, funderar jag: Om man satsar 100 miljoner under
              tre år blir det väl ungefär 33,33 miljoner per år. Detta handlade
              ju om forskning, rådgivning och de kvinnliga ambassadörerna och
              deras nätverk.
            </seg>
            <seg n="10b8ae91">
              Kronobergs län är ett litet län. Vi brukar räkna med att vi utgör
              ungefär 2 procent. Det blir alltså 660 000 kronor för kvinnor
              och kvinnors företagande forskning rådgivning och nätverket för
              ambassadörerna. Frågan är hur mycket utveckling det i grund och
              botten genererar. De 100 miljonerna är ett mantra.
            </seg>
            <seg n="e71a9182">
              För Lotta, Nadja och Kristina tror jag att det är viktigare att
              man arbetar effektivt med rådgivning, möjlighet till vidareutveckling,
              exempelvis med ökad kunskap om marknadsföring, och om hur man
              vid behov kan få riskkapital. Därför väljer vi att satsa 100 miljoner
              på att införa en grundplåt för kvinnors företagande.
            </seg>
            <seg n="0233f685">
              Herr talman! Vi kan läsa i betänkandet om utgiftsområde 24 Näringsliv:
              I en alltmer integrerad världsekonomi ökar både möjligheterna
              och konkurrensen för svenska företag. I syfte att stärka företagens
              möjligheter att växa och verka på den globala marknaden avser
              regeringen att inom ramen för statens åtagande utarbeta en internationaliseringsstrategi
              med särskilt fokus på små och medelstora företag. Det låter ju
              jättebra! Det tror jag att vi alla kan ställa upp på.
            </seg>
            <seg n="8da25054">
              Men samtidigt blir man lite konfunderad när man ser på helheten
              i betänkandet. Regeringen och majoriteten här i riksdagen väljer
              ju att minska anslaget till främjande av export med 38 miljoner
              kronor. På vilket sätt är det att stärka, som man kunde läsa i
              betänkandet på s. 10?
            </seg>
            <seg n="96b065cb">
              I budgeten som Socialdemokraterna lade fram 2006 fanns en budget
              för export och främjande som var på 308 miljoner. I budgeten 2010
              handlar det om 209 miljoner. Det är en ganska tydlig minskning,
              och det i en tid när exporten minskar och Sverige tappar markandsandelar.
              Då väljer majoriteten här i riksdagen att inte göra extra insatser
              för att Sverige ska komma bättre ut på exportmarknaden och när
              det handlar om främjande. Detta borde få majoriteten att agera
              i stället för att göra kraftiga neddragningar, som man har gjort
              när det gäller export.
            </seg>
            <seg n="b4a18fc4">
              Vi väljer att satsa 65 miljoner mer än majoriteten just därför
              att vi tycker att främjandeverksamheten och det som handlar om
              export och om att skapa förutsättningar för småföretagare att
              komma ut på nya marknader är så viktigt. Vi väljer att göra denna
              satsning för att vi anser att det behövs fler regionala exportrådgivare
              som kan se till att småföretagare och mellanstora företag får
              en möjlighet till nya marknader.
            </seg>
            <seg n="4dbd5f46">
              Vi har exempelvis många underleverantörer inom plastindustrin
              som producerar och tillverkar de mest olika produkter som ingår
              i andra ting som vi använder i vår vardag. Om de kunde få en ökad
              möjlighet att komma ut på mässor, möta andra företag och ytterligare
              få sälja sina produkter skulle det generera en kedja som gör att
              fler småföretag skulle komma ut på nya marknader.
            </seg>
            <seg n="78923aed">
              Herr talman! Besöksnäringen är en annan viktig gren. Tillsammans
              med tjänstesektorn är det den som växer mest i både Sverige och
              Europa. Låt mig ta ett exempel.
            </seg>
            <seg n="5d476993">
              Mariagatan 10 gatlyktan sprider sitt gula sken. Wallanders blå
              Peugeot står parkerad på gatan, och från lägenheten ljuder en
              operaaria. Mariagatan 10 är Wallanders bostadsadress i böckerna.
            </seg>
            <seg n="69e9417f">
              Ystads kommun, vinnare av det stora turistpriset 2009, har utvecklat
              turismen just kring Wallander. Det har i dag skapat 500 nya arbetstillfällen
              i Ystads kommun. Jag tycker att det säger en hel del om vad utvecklingen
              av turistnäringen och besöksnäringen betyder.
            </seg>
            <seg n="09fd0759">
              Just vad det gäller besöksnäringen är det inte mycket till satsning
              utifrån vad majoriteten säger i betänkandet. Det är mest en exposé
              över vad som har hänt tidigare. Man går även tillbaka till förra
              mandatperioden. Jag saknar just viljan och känslan för att verkligen
              göra någonting så att besöksnäringen utvecklas och blir konkurrenskraftig.
            </seg>
            <seg n="773e0252">
              Vi säger att vi vill ha ett nationellt handlingsprogram där forskning
              och utveckling ingår som viktiga delar just under besöksnäringen.
            </seg>
            <seg n="ac812082">
              Till sist, herr talman, vill jag komma till Lissabonstrategin
              eller det som ska heta EU 2020 som det ser ut. Det här är ett
              viktigt redskap att använda. Vi vet utifrån det man redan har
              sett att det är vi i Norden som har lyckats bäst hitintills med
              Lissabonstrategin, därför att vi har gjort mer i våra länder av
              det som själva strategin innehåller. Det finns all anledning att
              utveckla detta i ett EU-perspektiv så att fler blir bättre på
              det, men för vår del är det allra viktigaste med Lissabonstrategin
              att se till hörnstenarna, det vill säga att ekonomi, ekologi och
              socialpolitik går hand i hand.
            </seg>
            <seg n="892619b0">
              Jag skulle vilja avsluta med att säga att för Lotta, Nadja och
              Kristina som entreprenörer spelar våra beslut här i kammaren väldigt
              stor roll. För dem är satsningen på kvinnors företagande med en
              grundplåt på 100 miljoner till rådgivning och andra saker som
              påverkar dem i deras vardag oerhört viktig. För Lotta, Nadja och
              Kristina är också satsningen på ett strategiskt handlingsprogram
              för besöksnäringen viktig för att de ska kunna utveckla sina företag
              i sin vardag.
            </seg>
          </u>
          <note type="speaker" n="2207128f">
            Anf. 125 MARIA PLASS (m) replik:
          </note>
          <u who="maria_plass_1ade52" xml:id="i-f9e2ea62a8f0c641-3" n="d037d2e1">
            <seg n="b4cc4ce7">
              Herr talman! Egentligen är detta bara ett klarläggande för Carina
              Adolfsson Elgestam. Det är så att regeringens satsning är 100
              miljoner per år från 2007 till 2009. Den hundramiljonerssatsningen
              kommer att fortsätta även 2010. Det är alltså 100 miljoner per
              år.
            </seg>
            <seg n="25104ee2">
              Jag kan bara inte låta bli att kommentera det som sägs om restskatten.
              Det är en väldig tur för den här kvinnliga företagaren att vi
              har en alliansregering, som har sänkt skatten, och inte en socialdemokratisk
              regering. Då hade hon fått ännu högre restskatt.
            </seg>
          </u>
          <note type="speaker" n="d52e621f">
            Anf. 126 CARINA ADOLFSSON ELGESTAM (s) replik:
          </note>
          <u who="carina_adolfsson_elgestam_b2c973" xml:id="i-c1264192a60b8f79-1" n="6da9c93f">
            <seg n="a243a704">
              Herr talman! Jag har inte uppfattat att de satsningar som regeringen
              har gjort på något sätt har gynnat Kristina i hennes företagande,
              som handlar om hantverk. Tvärtom känner hon en stor frustration
              just utifrån att man påstår att man satsar på företagandet och
              småföretagare: Jag känner mig inte berörd. I min vardag, när jag
              sliter på, när det knappt går ihop vecka för vecka, har jag ingen
              glädje av borttagandet av förmögenhetsskatten.
            </seg>
            <seg n="8527f3be">
              Kristina har faktiskt, när hon har toppar i sitt företag, personer
              som hon tar in för arbete, och hon funderar på att anställa. Men
              hon har också sett att arbetsgivaravgiften har höjts för småföretag.
              Just det är ytterligare en sak i er politik som gör att hon inte
              känner att det här är en politik som rör henne som småföretagare
              och som kvinna; utifrån att man utger sig för att gynna kvinnors
              företagande.
            </seg>
            <seg n="a1732480">
              Samma sak är det med det som handlar om ambassadörsnätverk. Då
              säger Kristina, som får debet och kredit att gå ihop, att hon
              måste jobba kanske 60, 70 eller 80 timmar i veckan: Jag har inte
              tid att åka på något nätverkande. Det är inte det jag behöver.
              Snarare behöver jag det som handlar om rådgivning, om ökad kunskap
              om marknadsföring. Hur kan jag sälja mina idéer, mina saker, kanske
              via webben? När ska man, om man har råd, köpa in en webbsajt och
              så vidare? Det är de här olika sakerna som småföretagare behöver.
            </seg>
          </u>
          <note type="speaker" n="1428065d">
            Anf. 127 MARIA PLASS (m) replik:
          </note>
          <u who="maria_plass_1ade52" xml:id="i-f9e2ea62a8f0c641-4" n="d037d2e1">
            <seg n="a5bc9192">
              Herr talman! Först och främst var det inte förmögenhetsskatten
              jag diskuterade utan någon form av restskatt som den här företagaren
              tydligen hade fått.
            </seg>
            <seg n="2b3939b0">
              Vilken tur att den här satsningen är gjord, för det är precis
              rådgivning, projektverksamhet och de saker som Carina Adolfsson
              Elgestam pratar om som ingår i den här satsningen. Dessutom ingår
              forskning och kvinnliga ambassadörer. Det stämmer, men det är
              faktiskt precis de grejerna som efterfrågas som de 100 miljonerna
              per år är avsedda för. Det är drygt 12 000 andra kvinnor som har
              fått del av dem från 2007 fram till i somras.
            </seg>
          </u>
          <note type="speaker" n="44287c49">
            Anf. 128 CARINA ADOLFSSON ELGESTAM (s) replik:
          </note>
          <u who="carina_adolfsson_elgestam_b2c973" xml:id="i-c1264192a60b8f79-2" n="6da9c93f">
            <seg n="a6264db2">
              Herr talman! Det är intressant när Maria Plass säger att det
              är precis det här vi har gjort. Det är precis de här olika satsningarna
              med exempelvis rådgivning som vi har gjort.
            </seg>
            <seg n="49df4415">
              Hur kommer det sig då att Kristina, Lotta och Nadja, som jag
              har träffat i deras företagande, tar upp de här frågorna med mig?
              Varför har vi inte fått möjlighet till rådgivning? Varför har
              vi inte fått möjlighet till vidareutveckling när det gäller exempelvis
              marknadsföring? Det betyder mycket för oss som är i den här branschen
              som handlar om hantverk, som handlar om kopplingen till besöknäringen
              och just går över olika säsonger. Hur mycket kunder man har varierar
              mellan olika tillfällen. Naturligtvis har man den största kundkretsen
              under sommarhalvåret.
            </seg>
            <seg n="ac5ac085">
              Hur kommer det sig att de inte kan identifiera sig med de förslag
              och det som regeringen har genomfört för småföretagare? Det är
              den här verktygslådan vi behöver för att vi ska kunna utveckla
              våra företag som hantverkare i vardagen. De kan inte identifiera
              sig med det som har gjorts. Då måste det väl ändå vara så att
              Maria Plass inte kan känna sig fullständigt nöjd eller att man
              inte har nått ut med politiken, om det nu skulle vara så att småföretagen
              har fått precis exakt det de vill.
            </seg>
            <seg n="225f8fc9">
              Jag tror inte att de har fått det, därför att då skulle de inte
              ha lyft fram den här frågan och visat på att de inte behöver ambassadörer
              och de här nätverken. De behöver rådgivning och hjälp för att
              ytterligare kunna göra så att deras företag växer och får en större
              kundkrets.
            </seg>
          </u>
          <note type="speaker" n="ea6cb235">
            Anf. 129 HANS ROTHENBERG (m):
          </note>
          <u who="hans_rothenberg_57e28c" xml:id="i-2b7bb98deb95f81c-0" n="599600e2">
            <seg n="080aa20b">
              Herr talman! Sverige är ett fantastiskt land att besöka. Det
              sägs också att detta är en av världens bäst bevarade hemligheter.
              Det finns anledning för såväl besöksnäringen som svenska staten
              att se över hur berättelsen om Sverige får vingar, sprids över
              gränserna. Redan om tio år kan bilden vara en helt annan. Men
              då måste en hel del också ha hunnit bli verklighet. Därför skulle
              jag vilja ställa in kristallkulan utifrån dagens debatt på år
              2020.
            </seg>
            <seg n="6904ea2f">
              Svensk turism och besöksnäring präglas då av en helhetssyn med
              samverkan kring väldigt tydliga ambitioner. Mer konkret skulle
              det kunna innebära att Sverige till år 2020 bland annat ska ha
              ökat andelen sysselsatta inom näringen med rentav upp till 80
              000 årsarbetskrafter, ha den största andelen återkommande besökare
              i världen, vara ledande land för arrangemang av internationella
              evenemang och vara en av världens ledande nationer för kulturturism.
              Sverige skulle kunna ha konkurrenskraftiga och för näringen relevanta
              skatter och momsnivåer, kunna erbjuda en bred och högklassig utbildningsnivå
              inom turistnäringen, möjliggöra en framgångsrik livskarriär även
              inom besöksnäringen och erbjuda miljö- och tillgänglighetscertifierade
              besöksmål.
            </seg>
            <seg n="082993bc">
              Herr talman! Under 2007 stod de utländska besökarna för 88 miljarder
              kronor i exportintäkter för den svenska turistnäringen, en turistnäring
              som sysselsatte närmare 160 000 årsarbetskrafter i Sverige.
            </seg>
            <seg n="f5602a1a">
              Turistnäringen omsatte 236 miljarder kronor och genererade 12
              miljarder i momsintäkter till staten. Det är inte fy skam. I dag
              ger turisternas konsumtion allt större inkomster till företagare
              och staten. Dessutom skapar de dessa hundratusentals jobb till
              arbetande svenskar.
            </seg>
            <seg n="98f3146f">
              Det här är en utveckling som måste stärkas. I dag ligger ansvaret
              för marknadsföring av Sverige på Visit Sweden, medan Tillväxtverket
              har regeringens uppdrag att utveckla näringspolitiska insatser
              för främjande av företagande och entreprenörskap inom turistnäringen
              genom kunskapsbildning. Sedan har vi Svenska institutet som därutöver
              är ansvarigt för att utveckla Sverigebilden utomlands. Det är
              många goda insatser som görs för besöksnäringen av dessa olika
              organ. Dock kan de spridda insatserna på sikt samlas bättre.
            </seg>
            <seg n="74aceea7">
              Herr talman! Blickar vi mot 2020 tror jag att vi ser att de gemensamma
              krafterna inom besöks- och turismnäringen har samlats bättre,
              kanske rent av under en gemensam hatt låt oss kalla det Sverige
              &amp; Co med staten och besöksnäringen som gemensam ägare. Detta Sverige
              &amp; Co skulle samla ansvaret för marknadsföringen av Sverige som
              destination och sätta Sverigebilden. Även kunskapsbasen för att
              bidra till rekrytering av nationellt intressanta evenemang och
              möten skulle finnas där. Det skulle också kunna fungera som stöd
              och support åt regionala turistorganisationer.
            </seg>
            <seg n="831bb528">
              Staten ger varje år Visit Sweden ca 100 miljoner kronor i anslag
              för att marknadsföra Sverige som turistland. I årets budget ökar
              detta belopp med 50 miljoner kronor. Det är en uppväxling som
              ingen regering före alliansregeringen mäktat med. Dock finns det
              fortfarande länder som satsar mer än Sverige. Det ska vi inte
              sticka under stol med. Därför är det viktigt att vi som ett litet
              land kan konkurrera med andra styrkor och kvaliteter som är unika
              för Sverige.
            </seg>
            <seg n="e8d442f3">
              Genom att till exempel vara värdland för olika idrotts- och kulturevenemang
              exponeras Sverige. Att ge sig in i jakten på att få arrangera
              attraktiva internationella storevenemang har visat sig bli allt
              dyrare. Sverige kan inte alltid ha de ekonomiska muskler som krävs
              för att kunna delta i den hårdnande internationella konkurrensen
              om dessa evenemang. För detta behövs en samlad strategi. Därför
              är det välkommet att regeringen har tagit initiativ till propositionen
              Statens stöd till idrotten och uttalat sin avsikt att aktivt verka
              för att få fler stora internationella idrottsevenemang till Sverige.
            </seg>
            <seg n="9231792b">
              Besöksnäringen är, och måste till sin natur vara, flexibel. Att
              snabbt kunna anpassa sig efter kundernas behov och efterfrågan
              är även här nyckeln till all framgång. Det innebär att arbetsformerna
              förändras, och det ställer nya krav på både företag och anställda.
              Det gäller till exempel frågan om mantalsskrivning och var man
              betalar skatt vid säsongsarbete. Fram till 2020 måste den här
              lagstiftningen därför också möjliggöra bättre och mer flexibla
              anställningsformer med goda lönevillkor som branschanpassas för
              att underlätta möjligheterna till temporära anställningar och
              varierade arbetstider.
            </seg>
            <seg n="455b5d65">
              Högre lönsamhet och högre löner inom besöksnäringen ställer stora
              krav på att leveransinnehållet i näringens tjänster håller en
              god kvalitet. För att nå dithän krävs en samlad satsning för att
              höja kompetensen på alla nivåer. En aktiv turistpolitik ska därför
              kunna uppmuntra till trippelhelixsamarbeten där näringsliv, samhälle
              och akademier samverkar kring gemensamma insatser.
            </seg>
            <seg n="a059b52c">
              Med dessa ambitioner att öppna kristallkulans sken är det dags
              att nu fortsätta arbetet för att få alla i världen att upptäcka
              det fantastiska med Sverige. Grunden är lagd av alliansregeringen.
              År 2020 är inte så långt borta, och fram till dess ber jag att
              få att yrka bifall till förslaget i betänkandet.
            </seg>
          </u>
          <note n="4c665948">
            I detta anförande instämde Björn Hamilton, Maria Plass och Cecilie
            Tenfjord-Toftby (alla m).
          </note>
          <note type="speaker" n="7f21a32e">
            Anf. 130 CARINA ADOLFSSON ELGESTAM (s) replik:
          </note>
          <u who="carina_adolfsson_elgestam_b2c973" xml:id="i-c1264192a60b8f79-3" n="6da9c93f">
            <seg n="df732890">
              Herr talman! I motion N476, som Socialdemokraterna, Vänsterpartiet
              och Miljöpartiet har skrivit, står det om att investera i marknadsföring
              av Sverige som turistland, om insatser för att stärka Sveriges
              roll som evenemangsland, om att utforma ett nationellt strategiprogram
              för besöksnäringen och så vidare. Den har ett ganska brett innehåll.
              Det handlar om att få till ett nationellt strategiprogram för
              besöksnäringen.
            </seg>
            <seg n="8ccca30f">
              Efter att ha lyssnat på Hans Rothenbergs anförande och Maria
              Plass instämmande i detta har jag bara en enda fråga. Varför yrkar
              ni inte bifall till vår utomordentliga motion? Efter vad jag kunde
              höra stämmer allt som Hans Rothenberg sade i sitt anförande precis
              med det som vår motion innehåller. Varför kan vi inte komma överens
              om att vi ska se till att få ett nationellt strategiprogram för
              besöksnäringen?
            </seg>
          </u>
          <note type="speaker" n="5e1424ff">
            Anf. 131 HANS ROTHENBERG (m) replik:
          </note>
          <u who="hans_rothenberg_57e28c" xml:id="i-2b7bb98deb95f81c-1" n="599600e2">
            <seg n="6b3a6637">
              Herr talman! Jag tackar för instämmandet. Det är inte alltid
              som jag får bifall från Socialdemokraterna. Att evenemangs- och
              besöksnäringen är viktig tror jag inte att någon i riksdagen tvivlar
              på. Här talar vi nog mer om skillnaden i mål och medel. Socialdemokraterna
              har alltid en tilltro till program. Vi ska samlas i vissa specifika
              sammanhang. Då blir det bra.
            </seg>
            <seg n="1d5f56d5">
              Jag tror inte att vi behöver binda oss vid den formen. Det viktiga
              för att få en näring att utvecklas är att skapa många olika förutsättningar
              och ge många goda signaler till hur näringen ska kunna utvecklas.
              Det handlar om att skapa goda förutsättningar för utbildningen
              inom näringen. Vi kan till exempel konstatera att turistutbildningen
              sedan ett antal år tillbaka har landat på ett flertal universitetsorter.
              Den utbildning som många företag bedriver i samverkan med lokala
              turistorgan är också en mycket viktig del.
            </seg>
            <seg n="d0d2ff93">
              Att kunna samlas kring ambitionen handlar om det som är grunden
              för allt företagande. Det gäller även småföretagandet, där turistnäringen
              har sin bas. Det handlar om att uppmuntra denna och se till att
              det finns goda villkor för de företag som verkar där, och det
              handlar också om goda villkor för dem som arbetar inom den här
              näringen. De som arbetar inom näringen blev faktiskt ganska förskräckta
              i slutet av den förra mandatperioden när Socialdemokraterna ville
              driva igenom en flygskatt som höll på att ta död på en del av
              näringen. Dessutom ville man förbjuda säsongsarbete. Min fråga
              är: Kan vi tänka oss att de förslagen aldrig mer kommer tillbaka?
            </seg>
          </u>
          <note type="speaker" n="ed089ce7">
            Anf. 132 CARINA ADOLFSSON ELGESTAM (s) replik:
          </note>
          <u who="carina_adolfsson_elgestam_b2c973" xml:id="i-c1264192a60b8f79-4" n="6da9c93f">
            <seg n="5dd3c732">
              Herr talman! Hans Rothenbergs replik blev någon form av rappakalja.
              Det Hans Rothenberg sade i sitt anförande stämmer till ungefär
              90 procent med det som finns i vår motion om en nationell strategi
              för besöksnäringen. Men det är väl så att Hans Rothenberg blir
              så överraskad av att Socialdemokraterna, Moderaterna och den borgerliga
              majoriteten här i riksdagen tycker nästan likadant om en så viktig
              näring som besöksnäringen. Det är väl bättre att erkänna det.
            </seg>
            <seg n="852f6de1">
              Vi yrkar inte avslag på alla majoritetens förslag bara för sakens
              skull, utan där vi tycker att det är ett bra förslag bifaller
              vi det. Det är därför det blir så märkligt att majoriteten här
              i kammaren inte kan se att vi säger samma sak.
            </seg>
            <seg n="dfe2fca5">
              Hans Rothenberg står här i kammaren och säger i sin replik att
              vi nog inte har samma mål och inte samma medel och att Socialdemokraterna
              alltid vill ha program. Det här handlar om ett branschprogram
              där vi ska lyfta fram forskning och utveckling tillsammans med
              branschen. Vad är det för fel med det?
            </seg>
            <seg n="9afb01eb">
              Under Hans Rothenbergs anförande noterade jag i mitt papper att
              han sade att det behövs en samlad strategi. Det gällde detta med
              idrotten. Det är ju just det vi skriver i vår motion.
            </seg>
            <seg n="16037d66">
              Vad är det då som är det där med Socialdemokraterna? Håll dig
              till fakta, Hans Rothenberg. Vi har nog samma grundsyn att besöksnäringen
              är viktig. Då borde vi komma till skott och se till att vi får
              ett strategiskt handlingsprogram för den här viktiga näringen.
            </seg>
          </u>
          <note type="speaker" n="aaa546c5">
            Anf. 133 HANS ROTHENBERG (m) replik:
          </note>
          <u who="hans_rothenberg_57e28c" xml:id="i-2b7bb98deb95f81c-2" n="599600e2">
            <seg n="c8422277">
              Herr talman! Jag tyckte att det var någon form av erkännande
              som kanske inte riktigt ville gå fram när jag sade att vi nog
              har skillnader i mål och medel. Tilltron till branschprogrammen
              eller om vi inte ska ha dem är i det här sammanhanget en diskussion
              om medel, inte om målen.
            </seg>
            <seg n="df5ba9d5">
              Det är alldeles utomordentligt om vi kan ha en gemensam syn på
              vad vi vill med turist- och besöksnäringen och ambitionen att
              kunna attrahera stora internationella både kultur- och idrottsevenemang
              till Sverige. Men det finns några saker där vi ändå skiljer oss
              åt. Och någonting som inte har framgått i tidigare replikskiften,
              och jag fick inte höra det heller när Carina Adolfsson Elgestam
              höll sitt anförande, är vad det är man vill göra med turistnäringen
              utöver det här programmet. Kommer man till exempel att överväga
              att ta upp förbudet mot säsongsanställning? Jag tycker att det
              är en väldigt viktig fråga.
            </seg>
            <seg n="e9c7c763">
              Jag träffade Lisebergs chef för ett tag sedan. Han sade att det
              hade varit fullkomligt omöjligt att genomföra Jul på Liseberg
              om de inte hade kunnat ta in säsongsanställda. Det här tycker
              jag är en fråga som någonstans skulle kunna lyftas fram, gärna
              i en sådan här debatt. Nu är jag medveten om att replikskiftet
              går mot sitt slut så jag ska inte rikta någon ytterligare fråga.
            </seg>
            <seg n="ba81c2e9">
              Jag kan säga: Tack, Socialdemokraterna, för att ni gärna är med
              på de huvudlinjer som vi målar upp för en framtida turist- och
              besöksnärings ambitioner. Sedan har vi kanske olika vägar för
              hur vi vill nå dit. One size doesnt always fit everyone. Fritt
              översatt till svenska betyder det ungefär att samma sak inte alltid
              passar allt och alla.
            </seg>
            <seg n="5a93545f">
              De goda exempel som Carina Adolfsson Elgestam har tagit upp här
              tidigare stöder jag gärna, men jag yrkar likväl bifall till utskottets
              förslag i betänkandet.
            </seg>
          </u>
          <note type="speaker" n="3de3aaf1">
            Anf. 134 KARIN ÅSTRÖM (s):
          </note>
          <u who="karin_astrom_fd6bf9" xml:id="i-0e0d58ec448c2d83-0" n="bf54bfe3">
            <seg n="3d66146b">
              Herr talman! Vi vill investera i framtidens jobb genom att bygga
              ett Sverige som är modernt och rättvist. Det står i kontrast till
              den politik som regeringen nu genomför med stora skattesänkningar
              för dem som har det bäst och en mycket passiv näringspolitik.
              Det är ett Sverige som genom den förda politiken har alltmer växande
              klyftor och gigantiskt stora underskott i de offentliga finanserna,
              ett Sverige där arbetslösheten växer dramatiskt, där sjuka sorteras
              ut ur sjukförsäkringen och där barnfattigdomen växer. Vi vill
              inte, som den borgerliga regeringen, göra Sverige till ett europeiskt
              genomsnittsland med hög arbetslöshet, stora brister i välfärden,
              stora underskott i de offentliga finanserna, växande klyftor mellan
              regioner och mellan människor.
            </seg>
            <seg n="1522081b">
              Mina kamrater som varit uppe i talarstolen har berättat om våra
              förslag för en aktiv näringspolitik och hur vi vill satsa på framför
              allt jobben och för att rusta Sverige starkare.
            </seg>
            <seg n="d5219932">
              Herr talman! Jag kommer att ta upp områden som mer specifikt
              handlar om forskning och utveckling kopplad till näringslivet.
              Då vill jag igen i denna kammare understryka hur extremt viktiga
              för Sveriges tillväxt och konkurrenskraft de strategiska branschprogrammen
              varit och kan så fortsätta att vara. Det är branschprogram för
              olika nyckelbranscher där företagen, facken, staten och akademierna
              sätter sig ned och diskuterar vilka behov av insatser som behövs
              för att stärka Sveriges konkurrenskraft. Det kan handla om tunga
              satsningar på forskning, utbildning och infrastruktur, allt för
              att stärka konkurrenskraften för företagen.
            </seg>
            <seg n="d3d8963f">
              Hittills har de bidragit med ca 80 procent av näringslivets totala
              satsningar på forskning och utveckling. Det har gett ca 60 000
              direkta arbetstillfällen och ungefär 560 miljarder i exportintäkter.
              De representerar företag och arbetsplatser över hela landet. De
              har sett till att genom god produktutveckling och forskning sätta
              företag på kartan. Det har betytt oerhört mycket, inte minst för
              den regionalpolitiska tillväxten i hela vårt avlånga land. Den
              här typen av samarbeten som vi socialdemokrater lagt grunden till
              har visat sig vara mycket framgångsrika.
            </seg>
            <seg n="08dee562">
              Det är därför djupt olyckligt att regeringen tycker helt annorlunda
              och inte alls verkar förstå hur viktigt ett sådant här samarbete
              är. Det är tragiskt för Sveriges tillväxt att regeringen beslutat
              att avsluta alla branschprogram helt från 2010, trots den massiva
              kritik som riktas mot regeringen från flera håll. Nu väntar vi
              fortfarande på besked om vad som kommer att hända efter 2010 när
              det gäller de strategiska branschprogrammen.
            </seg>
            <seg n="a02e6e63">
              Herr talman! Vinnova presenterade en rapport i våras som analyserade
              vilken betydelse bland annat fordonsforskningsprogrammet har.
              De kom fram till bland annat tre saker.
            </seg>
            <seg n="86db6add">
              För det första var en av de allra viktigaste effekterna att samarbetet
              stärktes kraftigt mellan fordonsindustrin och akademin. Därmed
              blev industrin betydligt bättre och snabbare på att använda forskningsresultat
              direkt i den egna produktionen.
            </seg>
            <seg n="64211101">
              För det andra gav det kompetensutveckling till den egna personalen.
              Och det gick betydligt lättare att rekrytera personer med forskarutbildningar.
            </seg>
            <seg n="11ffac39">
              För det tredje slog man fast att samarbetet med internationellt
              starka forskarmiljöer stärktes betydligt. Och just detta är otroligt
              viktigt för att stärka svenska företags konkurrenskraft på exportmarknaden.
            </seg>
            <seg n="c44da23e">
              Den slutsats man kan dra, tycker jag, är att det inte är enbart
              genom marknadsekonomi och fri konkurrens som Sverige nått så stora
              framgångar, utan det är just samverkan, samhällets intressen och
              näringslivets eget arbete som gett de framgångar vi har.
            </seg>
            <seg n="23294f45">
              Vi socialdemokrater vill därför bygga vidare på de strategiska
              branschprogrammen i stället för det som regeringen nu väljer att
              göra. Utöver de sex branschprogram vi haft kommer vi att tillföra
              nya strategiska branschprogram. Det handlar bland annat om, som
              tidigare har nämnts, life science-industrin, som är en extremt
              viktig verksamhet, och den breda tjänstesektorn. Vi har också
              branschprogram för vindkraft som säkert kommer att tas upp i nästkommande
              debatt. Vi vill dessutom öka de statliga insatserna på fordonsforskningen
              till totalt 500 miljoner kronor per år åren 20092013. Det är alltså
              50 miljoner kronor mer per år än regeringens förslag som ligger
              på 450 miljoner.
            </seg>
            <seg n="15eec482">
              Herr talman! Så sent som i december 2008, något som många varit
              inne på, blev det uppenbart för regeringen att vi hade en kris
              i fordonsbranschen. Då blev det verkligen uppenbart, trots att
              vi här i kammaren och i samhället i övrigt under hösten gjorde
              allt för att uppmärksamma regeringen på det. Då beslutade regeringen
              att bilda det helägda statliga bolaget Fouriertransform AB, som
              många här nämnt. Det skulle syssla med att fördela investeringar
              i forskning. Inriktningen var att de skulle börja investera andra
              kvartalet 2009. Men som vanligt segade regeringen och det tog
              hela 138 dagar innan man hade utsett en styrelse och ytterligare
              ett halvår innan den första investeringen gjordes, det vill säga
              i oktobernovember i år.
            </seg>
            <seg n="63978684">
              Det tar tid, sade Karin Pilsäter. Vi tycker att väldigt mycket
              tar alldeles för lång tid och att regeringen är alldeles för passiv
              när det gäller näringspolitik.
            </seg>
            <seg n="6c9ad04f">
              I den första omgången delades det ut 60 miljarder till Powercell
              Sweden AB som bland annat producerar bränsleceller. Den investeringen
              ger jag en eloge för. Det var en bra investering.
            </seg>
            <seg n="bc24ccf8">
              Vi väntar på fler miljötekniska investeringar. Vi hoppas att
              det inte blir ytterligare förseningar. Sverige har faktiskt inte
              råd med det. Sverige halkar efter på en mängd områden. Statistiken
              talar mer och mer för det. Vi hoppas verkligen att vi inte ska
              halka efter mer.
            </seg>
            <seg n="cf58edd4">
              Jag måste nämna något om innovationspolitiken. Eva Johnsson sade
              tidigare att det var så stort med en forsknings- och innovationsproposition.
              Forskningspropositionen ligger på totalt 5 miljarder, och 0,6
              procent av den är innovationer. Det kan man inte kalla särskilt
              dynamiskt och innovativt.
            </seg>
            <seg n="a46b31ef">
              I forskningspropositionen och innovationspropositionen som kom
              i våras drev regeringen igenom ett nytt system för fördelning
              av forskningsanslagen som enligt experterna missgynnar mindre
              universitet och stärker de sju större och äldsta universiteten.
              Samtidigt stärkte man sju innovationskontor, inte fyra som nämndes
              tidigare, som är kopplade till de stora universiteten. De mindre
              universiteten lämnas helt utanför och kommer att ha betydligt
              mindre resurser till innovation och kommersialisering.
            </seg>
            <seg n="cc0a21bb">
              I betänkandet säger majoriteten att näringspolitiken är inriktad
              på att medverka till fler och växande företag, och att det ska
              vara ett dynamiskt och innovativt näringsliv.
            </seg>
            <seg n="75cdcb56">
              Ska man tolka den förändring som gjordes inom hela innovationspolitiken
              i våras som den nya inriktningen och att bara vissa regioner kommer
              att få stöd för att växa? Hur dynamiskt kan det vara?
            </seg>
            <seg n="0ff89047">
              Det skulle vara intressant att få veta hur ni har tänkt när det
              gäller innovation och kommersialisering av produkter. Det får
              vi ta i en debatt längre fram.
            </seg>
            <seg n="e1c65c18">
              Herr talman! Vi tycker att regeringen brister i engagemang, framför
              allt brister det när det gäller att ta till vara goda idéer i
              Sverige.
            </seg>
            <seg n="621c49f2">
              Vi behöver mer företagsanknuten forskning och utveckling i småföretagen,
              vilket mina kamrater har tagit upp. Därför vill vi stärka Vinnovaprogrammet
              Forska och Väx med 100 miljoner kronor mer per år än regeringens
              förslag. Det är ett oerhört framgångsrikt program som vänder sig
              direkt till de mindre företagen, även till den växande tjänstesektorn.
            </seg>
            <seg n="9deda739">
              Herr talman! Det är inte genom stora skattesänkningar för de
              bäst ställda som tillväxt och konkurrenskraft säkras, utan genom
              satsningar på kunskap, entreprenörskap, forskning och utveckling.
              Det ger framtidstro, det ger hopp och det ger jobb.
            </seg>
          </u>
          <note type="speaker" n="30b4ab5d">
            Anf. 135 STAFFAN ANGER (m):
          </note>
          <note n="2879d86e">
            Herr talman! Jag yrkar bifall till förslaget i betänkande NU1.
          </note>
          <u who="staffan_anger_5fad19" xml:id="i-49be6998f5888be7-0" n="644c724f" prev="i-8d3c6a98e2c7d5e9-0">
            <seg n="92efa36e">
              Det är trevligt att få tala om rymdverksamheten samtidigt som
              Christer Fuglesang och hans team är här i riksdagen. Jag lyssnade
              på dem. Man får en positiv inställning till utveckling och forskning
              generellt när man lyssnar på dessa astronauter. Ingenting är omöjligt.
              Kör på och satsa!
            </seg>
            <seg n="6768c9c4">
              Rymdverksamheten runt om i världen är i stark expansion. Inte
              bara i USA utan också i Europa och Asien växer insatserna från
              olika länder. Vi räknar med en tillväxt per år som överskrider
              10 procent nu och i framtiden.
            </seg>
            <seg n="1fb1ef6d">
              Ett nytt navigationssystem, Galileo, är under uppbyggnad. Det
              systemet beräknas sysselsätta 200 000 personer i Europa och kosta
              32 miljarder kronor, vilket nu är finansierat bland annat genom
              att man har dragit ned på jordbrukssubventionerna.
            </seg>
            <seg n="5e3568e0">
              Miljö- och säkerhetssystemet GMES, Global Monitoring for Environment
              and Security, byggs upp genom att sända upp satelliter som ska
              övervaka olika funktioner i Europa främst på miljösidan, men även
              många andra funktioner.
            </seg>
            <seg n="cb7d9c1d">
              Vi har högteknologisk industri i Sverige inom rymdområdet. Våra
              satelliter finns på många håll. Vi är kända bland annat för att
              bygga effektiva och billiga satelliter. Det är vi som styr satelliterna
              genom Esrange, vår fantastiska anläggning i Kiruna.
            </seg>
            <seg n="b69b7434">
              I budgeten för 2010 föreslår regeringen en kraftig höjning av
              anslaget till rymdverksamheten med 96 miljoner kronor till 687
              miljoner kronor. Det är alltså en kraftig höjning.
            </seg>
            <seg n="14aa17e0">
              Ökningen ligger främst inom Ariadneprojektet där framför allt
              Volvo kommer att få del av resurserna. Till dessa 687 miljoner
              kronor kommer Utbildningsdepartementets budgetbelopp.
            </seg>
            <seg n="538d6d1d">
              Med en kraftigt utökad marknad i Europa med Galileo och GMS-systemen
              torde svensk rymdindustri ha möjlighet till bra expansion i framtiden
              om statens satsningar i olika projekt ökar. Det gäller även satsningar
              från det privata näringslivet. Det kommer mer och mer i olika
              samarbeten i Europa.
            </seg>
            <seg n="151d8fd8">
              Vårt samarbete i ESA, European Space Agency, har pågått i många
              år. Nu tar EU delvis över när det gäller besluten. Ett speciellt
              Space Council mellan ESA och EU är konstituerat för att följa
              de olika frågorna.
            </seg>
            <seg n="a39c8925">
              Herr talman! Svensk rymdstrategi måste innebära att vi satsar
              längre upp i teknikkedjan med ökat teknikinnehåll och att staten
              väsentligt ökar sin rymdbudget för olika projekt i Europa med
              samverkan med ESA och EU. Vi kan se länder som Belgien och Norge
              väsentligt öka sin rymdmarknadsandel genom specifika satsningar.
            </seg>
            <seg n="7b806998">
              Hur ska den svenska strategin vara? Det tål att fundera på. Den
              svenska offentliga rymdsatsningen måste vara synlig för skattebetalarna
              och uppfattas som viktig för landet. Det ska alltså vara system
              inom nyttiga områden som klimatförändring och säkerhet. De ska
              befästa Sveriges roll som kunskapsnation genom forskning i världsklass
              och använda Internet för vetenskap och teknik. Det gäller att
              arbeta sig uppåt i kunskapskedjan till bättre och bättre kunskap
              och tekniskt mer komplicerade produkter. Vi kan göra det.
            </seg>
            <seg n="907e6840">
              Man kan göra mycket. Genom teknikdemonstrationssatelliten Prisma
              etablerar Sverige en specialitet, nämligen formationsflygning
              som gör att Europa kan bli först med att upptäcka spår av liv
              i andra solsystem. Vi kan ta ledningen i Europa för klimatsatellitprojektet
              Steam som använder unik teknologi och en lågkostnadsprofil utvecklad
              för den mycket framgångsrika svenska ozonforskningssatelliten
              Odin. Steam levererar unika data och ger därmed Sverige en tydlig
              röst i klimatdebatten. Det är inte minst viktigt nu.
            </seg>
            <seg n="b4ed4e8a">
              Svensk rymdforsknings traditionella styrkebälte, rymdfysik, kan
              väsentligt bidra till utforskning av planeternas hemligheter,
              främst på Mars, med en högteknologisk miniatyriserad subsatellit
              på andra rymdorganisationers sonder. Då kan vi arbeta i partnerskap
              med andra organisationer i Europa.
            </seg>
            <seg n="8b9c0875">
              Vi ska ge försvaret ett eget kraftfullt verktyg i sina internationella
              insatser genom att utveckla en liten extremt kostnadseffektiv
              spaningssatellit som bygger på den avancerade svenska rymdteknik
              som utvecklats i Prisma. En sådan satellit har stor kommersiell
              potential.
            </seg>
            <seg n="a6c226f0">
              Herr talman! Det är dags att vi sätter ned foten och kanske fastställer
              en ny rymdstrategi. Vi har alla möjligheter att bli en kraftigt
              växande industrination inom detta område. Det är glädjande att
              vi nu satsar 100 miljoner kronor mer inom detta område.
            </seg>
            <seg n="64270be1">
              Kunskapen finns, men är vi tillräckligt kraftfulla och förstår
              vi den snabba utveckling som är på gång internationellt? Ja, utan
              tvekan.
            </seg>
            <seg n="cf58ede3">
              Herr talman! Så till ett annat ämne. Jag vill passa på att ge
              en eloge till Exportkreditnämnden och Svensk Exportkredit för
              deras snabba och utmärkta arbete när det gäller att se till att
              exporten fungerar och blir finansierad under denna kris.
            </seg>
            <seg n="485037f0">
              Genom alliansregeringens och dessa organisationers snabba agerande
              kunde många exportaffärer slutföras och tiotusentals jobb räddas
              under den värsta finansiella härdsmältan. Det var verkligen ett
              utmärkt arbete. Yes, we can!
            </seg>
          </u>
          <note type="speaker" n="89f33261">
            Anf. 136 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-9" n="899bcef2">
            <seg n="a6cbbd34">
              Herr talman! Tack, Staffan Anger, för ditt starka engagemang
              för rymdindustrin. Jag delar det. Jag tycker att det är oerhört
              viktigt. Vi är många som har jobbat hårt för att få regeringen
              att till slut begripa vikten av att man kan fullfölja Ariadneprojektet
              och göra andra viktiga insatser i svensk rymdindustri. Rymd- och
              flygindustrin är viktig för Sverige. Den ger viktiga spin off-effekter,
              viktig kunskap och viktig forskning för både dess egen verksamhet
              men också för annan viktig industriell verksamhet i Sverige.
            </seg>
            <seg n="7628c301">
              I Staffan Angers anförande tyckte jag mig höra tankar om att
              det behövs en nationell rymdstrategi. Låt mig då ställa en fråga.
              Vi har påpekat för alla företrädare för de borgerliga partierna
              att dessa branschprogram snart försvinner och att vi behöver en
              framtida strategi. Kan Staffan Anger här i dag ge besked om det
              blir någon flyg- och rymdstrategi?
            </seg>
            <seg n="8a5229af">
              Jag talar ofta och återkommande med företrädare för både flygbranschen
              och rymdindustrin, och alla betonar vikten av att vi får en tydlig
              nationell strategi. Tänk om vi kunde få en bred strategi som vi
              över blockgränserna ställer oss bakom, så att vi kunde ge besked
              till denna viktiga del av svenskt näringsliv att oavsett hur det
              går i valet ska man veta att vi ser det nationella intresset av
              att utveckla verksamheten.
            </seg>
            <seg n="5155c411">
              Det skulle vara intressant om vi kunde få ett besked om det blir
              något branschprogram enskilt för rymdindustrin, men jag ser gärna
              en samlad flyg- och rymdstrategi eftersom de är så intimt förknippade
              med varandra. Kan vi få ett besked om det? I så fall vore jag
              tacksam.
            </seg>
          </u>
          <note type="speaker" n="ce209cb7">
            Anf. 137 STAFFAN ANGER (m) replik:
          </note>
          <u who="staffan_anger_5fad19" xml:id="i-2054a94eba7bd474-0" n="644c724f">
            <seg n="7e83619d">
              Herr talman! Jag blev lite förvånad när jag hörde Karin Åströms
              synpunkter här. Vi har lagt fram en forskningsproposition som
              innebär 5 miljarder kronor mer. Det är den största forskningssatsning
              som någonsin har gjorts i Sverige.
            </seg>
            <seg n="173bda85">
              Vad vi tycker är riktigt att göra är att slopa branschprogrammen
              och i stället se till att det finns inriktning på olika verksamhetsområden.
              Det kan vara knepigt om man har branschprogram. Man får så att
              säga ett stuprörsseende på olika saker.
            </seg>
            <seg n="31a7fc76">
              Att lägga ut mer resurser på högskolorna, även på de mindre högskolorna,
              tycker vi också är riktigt. Jag vet att Mälardalens högskola,
              som är en liten högskola, har fått mer pengar. Det är alltså inte
              fråga om att vi inte lägger ut forskningsresurser.
            </seg>
            <seg n="9574282b">
              När det gäller rymdforskning vet jag att det finns diskussioner
              om hur man ska klara av detta. Det är en långsiktig satsning.
              Man måste inte bara klara av utbildningen under ett antal år.
              Man måste också se till att det finns privata investeringar, PPP,
              och att man också får med pengar i budgeten. Det är inte så lätt
              att i den krissituation som vi har just nu med en härdsmälta utan
              Guds like ta pengar till dessa områden.
            </seg>
            <seg n="b72fff68">
              Jag konstaterar att vi har satsat 100 miljoner mer i år, och
              jag och mina kolleger kommer att kämpa för att få mer nästa år
              så att vi kan fortsätta att bygga upp denna så viktiga industri
              som ger pengar och sysselsättning.
            </seg>
          </u>
          <note type="speaker" n="91499356">
            Anf. 138 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-10" n="899bcef2">
            <seg n="09956d9a">
              Herr talman! Jag tackar Staffan Anger för det. Jag noterar att
              det finns en viss skillnad mellan din retorik och den praktik
              som regeringen utövar.
            </seg>
            <seg n="df94f57f">
              Visst kan man tycka att forskningsprioriteringarna och forskningssatsningen
              var bra, även om jag kommer ihåg att Globaliseringsrådet och den
              dåvarande utbildningsministern och forskningsministern talade
              om 13 miljarder, och så blev det 5 miljarder.
            </seg>
            <seg n="5f27034d">
              När vi ser de nationella forskningsprioriteringarna vet vi också
              att kritiken mot forskningspolitiken är att pengarna inte kommer
              näringslivet till del och att det inte blir någon företagsnära
              forskning eller några branschprogram. Det är det som har varit
              poängen med att se till att ge signaler om nya branschprogram.
              Vi ser behovet av att inte bara samverka om statliga forskningspengar
              utan faktiskt också samverka om det som är näringslivets egna
              bidrag till forskning.
            </seg>
            <seg n="4c869215">
              På läkemedelsområdet är den statliga kakan den lilla. Det är
              branschen och näringen själv som bidrar med de viktigaste insatserna.
              Det vet säkert Staffan Anger. Det är just därför som det är så
              viktigt att vi från svensk sida markerar det politiska intresset
              av life science och medicinteknikbranschen, rymd- och flygindustrin
              eller för den delen fordonsindustrin eller metallurgin.
            </seg>
            <seg n="82df2f80">
              Staffan Anger säger jag har svårt att tro att det är en hållbar
              argumentation att det kan vara knepigt med branschprogram för
              att det sker inlåsningseffekter. Då skulle jag vilja be Staffan
              Anger att tala om på vilket sätt det sker inlåsningseffekter med
              en rymdstrategi, en flyg- och rymdstrategi eller för den delen
              ett life science-program. Tvärtom är det ett alldeles utmärkt
              sätt att tillgängliggöra mer resurser för forskning och utveckling,
              både för en stark utveckling av svenskt näringsliv och svenska
              forskningsmiljöer och naturligtvis för att öka den svenska konkurrenskraften
              och slåss om de internationella forskningsresurser som finns.
              Det kan annars vara svårt inom Astra Zeneca att motivera att de
              ska prioriteras i Sverige.
            </seg>
            <seg n="62273ad8">
              Jag väntar ivrigt på svar. Vad är det som är så knepigt med branschprogrammen?
              Kan jag få några exempel på dessa inlåsningseffekter? Jag ser
              det som nödvändigt att vi får branschprogram och kan inte förstå
              Staffan Angers motstånd mot dem.
            </seg>
          </u>
          <note type="speaker" n="7f4169de">
            Anf. 139 STAFFAN ANGER (m) replik:
          </note>
          <u who="staffan_anger_5fad19" xml:id="i-2054a94eba7bd474-1" n="644c724f">
            <seg n="23a88c86">
              Herr talman! Jag har faktiskt arbetat en hel del i bilindustrin.
              Vi märkte också att det var snävt inom vissa funktioner av bilindustrin
              vissa delar och funktioner av bilar eller lastbilar. Det var inte
              denna allmänna syn som man skulle ha till exempel på hybridtekniken.
              Det blev ingenting alls i Sverige. Varken Volvo eller Saab hade
              någonting.
            </seg>
            <seg n="5d0528f2">
              Nu börjar man tala om att man ska ha hybridteknik och att man
              ska ha elbilar och att det ska utvecklas. Det skulle ha förekommit
              för länge sedan om man hade haft en bred forskning på elbilssidan
              vid ett antal universitet och inte haft dessa branschprogram.
              Det är jag övertygad om.
            </seg>
            <seg n="670e2358">
              På lastbilssidan har man så stora resurser att man där slänger
              in mycket pengar för att kunna lösa detta.
            </seg>
            <seg n="5ed22c8e">
              Men Volvo och Saab skulle ha kunnat se helt annorlunda ut om
              man inte hade haft dessa branschprogram utan haft breda och riktade
              forskningsprogram inom hybrid- och elområdet. Då hade det sett
              helt annorlunda ut.
            </seg>
          </u>
          <note type="speaker" n="07455637">
            Anf. 140 BÖRJE VESTLUND (s):
          </note>
          <u who="borje_vestlund_da672f" xml:id="i-3b5b0bbbd89c4850-0" n="bea45c00">
            <seg n="4be45c3a">
              Herr talman! Jag begärde ordet för att påminna majoriteten om
              det gemensamma tillkännagivandet i utskottet där vi uttalade att
              regeringen skulle återkomma till riksdagen med ett handlingsprogram
              för sociala företag.
            </seg>
            <seg n="11fb0593">
              Utskottet var vid den tidpunkten helt enigt i den frågan. Programmet
              skulle redovisas senast i oktober detta år. Vi kan konstatera
              att det fortfarande inte finns något program.
            </seg>
            <seg n="308c590e">
              Jag och oppositionen kan bara konstatera att denna regering inte
              har några visioner över huvud taget vad gäller socialt företagande,
              vilket vi redan tidigare har kunnat konstatera när det gäller
              näringspolitiken generellt.
            </seg>
            <seg n="35230291">
              De sociala företagen har en oerhört stor betydelse för människor
              som har hamnat i verkligt utanförskap, nämligen människor som
              har en komplicerad historia bakom sig, kanske med arbetslöshet,
              missbruk, kriminalitet, bostadslöshet med mera.
            </seg>
            <seg n="78d60ee2">
              Inte sällan har just sociala företag kunnat erbjuda dessa människor
              ett första steg in på arbetsmarknaden kanske en anställning eller
              ett delägarskap för att de ska kunna klara en liten enkel uppgift
              för att de sedan ska kunna utveckla sina färdigheter och gå vidare.
            </seg>
            <seg n="bb484247">
              Dessa människor kanske inledningsvis behöver någon form av anställningsstöd
              för att återkomma till arbetsmarknaden som anställd eller som
              företagare. De sociala företagen utgör därför ett värdefullt tillskott
              vid sidan om sedvanligt anställningsstöd för anställning i traditionella
              företag eller för någon form av sysselsättning inom olika former
              av vård.
            </seg>
            <seg n="fc60c433">
              Oftast är dessa sociala företag drivna i kooperativ form. Så
              här långt är utskottet överens.
            </seg>
            <seg n="b32584aa">
              Det finns dock ett problem med dessa företag som jag tror att
              majoriteten uppfattar, och det är att det egentligen inte finns
              något krav på att det måste vara just kooperativ. Det kan lika
              gärna vara aktiebolag eller handelsbolag. Men såvitt vi kan se
              passar uppenbarligen den kooperativa formen ofta dessa företag.
            </seg>
            <seg n="1c04e7a4">
              Herr talman! Det kanske är där skon klämmer. Den kooperativa
              företagsformen är inget som man ser på med blida ögon från den
              sittande majoriteten. Tvärtom har man gjort sitt bästa med allehanda
              liberaliseringsprojekt när det gäller allt från små eller medelstora
              företag, mer eller mindre seriösa, till enorma vårdkoncerner med
              ett uttalat syfte att tjäna stora belopp av skattebetalarnas pengar.
            </seg>
            <seg n="9ecab045">
              Varför skulle regeringen då vara intresserad av att arbeta för
              att dessa små kooperativ ska vara med i denna cirkus?
            </seg>
            <seg n="ecf24454">
              Herr talman! Sanningen är att de ryms inom den ideologiska kontext
              som denna regering har. De är helt enkelt ointressanta för regeringen
              och följaktligen för den moderatledda majoriteten.
            </seg>
            <seg n="082266f4">
              Det är tråkigt, det är skamligt, och dessutom struntar regeringen
              i riksdagens beslut.
            </seg>
            <seg n="90457389">
              Jag vill betona att det är regeringen som har meddelat att detta
              handlingsprogram skulle ha kommit i oktober.
            </seg>
            <seg n="a870fd44">
              Jag är glad över att vi från oppositionens sida tydligt har lagt
              fast att vi vill utveckla de sociala företagen till att bli en
              viktig del för att utveckla inte minst hur man på ett positivt
              sätt kan slussa in människor i arbetslivet och/eller slussa över
              dem till att bli företagare. Vi tycker att man ska ta till vara
              denna kraft, inte strunta i den som majoriteten gör.
            </seg>
            <seg n="4e969b59">
              Slutligen, herr talman, vill jag ta tillfället i akt och säga
              några ord om småföretagen.
            </seg>
            <seg n="acfca684">
              Vi har varit tydliga med att vi vill förbättra villkoren för
              de små företagen. När vi är ute och pratar med folk på de små
              företagen är det särskilt två saker som väldigt ofta tas upp.
              Det gäller då en sänkning av arbetsgivaravgiften och hur man ska
              kunna få en finansiering till sitt företag.
            </seg>
            <seg n="4177cc7e">
              Vad har då denna regering främst gjort? Ja, för det första höjde
              man arbetsgivaravgiften. För det andra har man ökat regelkrånglet
              för majoriteten av företagen. Det är inte särskilt imponerande
              handlat av en regering som ville prioritera företagens, främst
              de små företagens, villkor.
            </seg>
            <seg n="871c5011">
              Vi socialdemokrater vill så fort vi kommer till makten införa
              ett avdrag för riskkapital med upp till 100 000 kronor per person.
              Vi tycker att det är en viktig reform för att många människor
              med kapital ska kunna satsa på de små företagen.
            </seg>
            <seg n="bbafdba0">
              Allt det kapital som skulle flöda in till Sverige om förmögenhetsskatten
              avskaffades har som bekant uteblivit. Det måste ses som ett stort
              misslyckande för den här regeringen. Jag är därför glad över att
              vi socialdemokrater har kunnat presentera ett förslag som innebär
              tydliga satsningar på de små och medelstora företagen. Det är
              också viktigt att betona att det är betydelsefullt för de små
              företagen att få en ny, en rödgrön, regering.
            </seg>
          </u>
          <note type="speaker" n="8bd0f7eb">
            Anf. 141 MARIE WEIBULL KORNIAS (m):
          </note>
          <u who="marie_weibull_kornias_c91350" xml:id="i-d3f64d8fee9ec7bb-0" n="d87f59fd">
            <seg n="e7f263ef">
              Herr talman! Sverige är ett av världens allra mest öppna och
              handelsinriktade länder och är helt beroende av sin exportindustri.
              Värdet av exporten motsvarade år 2008 hela 54 procent av Sveriges
              bnp och har härmed en mycket stor inverkan på vår ekonomi.
            </seg>
            <seg n="d35952e7">
              Den svenska regeringen driver aktivt frihandelsfrågan både inom
              EU och inom Världshandelsorganisationen, WTO. Förhoppningsvis
              kommer ett nytt frihandelsavtal inom ramen för WTO att kunna avslutas
              nästa år och sätta punkt för Doharundan som pågått sedan år 2001
              en nödvändighet med tanke på att världshandeln gått in i en djup
              kris. Statistiken visar att handeln har minskat med 9 procent
              under år 2009.
            </seg>
            <seg n="bd4e0b71">
              När villkoren för den globala handeln försämras eller snedvrids
              är det särskilt angeläget att insatserna för att stärka frihandeln
              kompletteras med ett effektivt handels- och investeringsfrämjande
              detta för att stärka små och medelstora företags förmåga att ta
              sig ut på nya marknader. På så sätt tar vi vara på globaliseringens
              möjligheter.
            </seg>
            <seg n="4199da79">
              Regeringen valde att hösten 2008 möta den akuta finanskrisen
              med snabba åtgärder. Det var helt avgörande för näringslivet att
              kunna få möjligheter till finansiering när bankerna i fjol drog
              in krediterna. Riksdagen beslutade då att förstärka små och medelstora
              företags möjligheter till finansiering genom att ge Almi ett kapitaltillskott
              på 2 miljarder kronor.
            </seg>
            <seg n="abaa5e77">
              För att motverka finanskrisens effekter på företagens möjligheter
              att finansiera sina exportaffärer beslutade regering och riksdag
              i slutet av år 2008 att öka kapaciteten hos både Svensk Exportkredit
              och Exportkreditnämnden. Vidare höjdes Svensk Exportkredits kapacitet
              genom ett kapitaltillskott om 3 miljarder, vilket innebar en fördubbling
              av Svensk Exportkredits eget kapital.
            </seg>
            <seg n="3fc6c22c">
              Via Riksgälden skapades en möjlighet att bevilja Svensk Exportkredit
              en låneram om 200 miljarder på marknadsmässiga villkor. När det
              stod klart att inga låntagare utan statsgaranti skulle ha möjlighet
              att låna på kapitalmarknaden gavs Svensk Exportkredit även möjligheten
              att på kommersiella villkor köpa statsgarantier för sin nyupplåning
              på upp till 400 miljarder kronor ett beslut som riksdagen ställt
              sig bakom. Samtidigt höjdes ramen för de exportkreditgarantier
              som ställts ut av Exportkreditnämnden från 200 miljarder till
              350 miljarder kronor.
            </seg>
            <seg n="abfc5662">
              Aldrig förr har Exportkreditnämnden och Svensk Exportkredit så
              snabbt fått förstärkta möjligheter att bistå näringslivet med
              exportkrediter och exportgarantier.
            </seg>
            <seg n="36ab5a71">
              Aldrig förr har Exportrådet och Almi kunnat erbjuda små och medelstora
              företag en mer komplett service.
            </seg>
            <seg n="3d9459fd">
              Aldrig förr har ett så snabbt och ansvarstagande agerande från
              regeringens sida haft en sådan avgörande betydelse för så många
              företag.
            </seg>
            <seg n="096f769f">
              Detta gav svensk exportindustri goda möjligheter att öka sin
              försäljning och att ta marknadsandelar, inte minst på de snabbväxande
              tillväxtmarknaderna i utvecklingsländer som Brasilien, Indien
              och Kina.
            </seg>
            <seg n="7d2c775a">
              Fortsatt kommer en långfristig finansiering att behövas. Prognosen
              inför år 2010 är runt 500 miljarder kronor.
            </seg>
            <seg n="a73df242">
              Herr talman! Riksdagen ska ta ställning till regeringens skrivelse
              Sveriges handlingsprogram för tillväxt och sysselsättning uppföljningsrapport
              2009 där bland annat de åtgärder redovisas som regeringen vidtog
              för att möta finanskrisen. Majoriteten i utskottet står bakom
              skrivelsen och yrkar avslag på Miljöpartiets motion.
            </seg>
            <seg n="bfd60173">
              Inre marknaden utgör kärnan i det europeiska samarbetet. Här
              spelar Lissabonstrategin med ambitionen att göra EU till världens
              mest konkurrenskraftiga ekonomi år 2010 en central roll. Det är
              en strategi som Sverige hittills under 2000-talet aktivt arbetat
              med. Nu pågår inom EU ett arbete med en uppföljningsstrategi som
              ska antas till våren under det spanska ordförandeskapet.
            </seg>
            <seg n="90e95e9a">
              Herr talman! Sverige ligger i framkanten när det gäller miljötekniklösningar.
              Alliansens mål är att underlätta för miljöteknikföretagen att
              expandera utanför den begränsade nationella marknaden.
            </seg>
            <seg n="1ef1408a">
              Svensk miljöteknik är ett område som alliansen är övertygad om
              bär på en stor potential. Världen behöver få tillgång till gröna
              lösningar från svenska företag.
            </seg>
            <seg n="04b5d1d7">
              Det finns ett unikt svenskt kunnande på området ett kunnande
              som efterfrågas världen över. Miljötekniken är ett område som
              bär på en stor potential att bli en stor exportsuccé. Om vi kan
              få till stånd klimatsmarta lösningar ute i världen kommer det
              att göra oss alla till vinnare i framtiden.
            </seg>
            <seg n="b60ce817">
              Svensk styrka ligger inte minst i bredden på alla de företag
              som tillsammans kan bygga framtidens hållbara och miljövänliga
              städer. Men samtidigt som den globala potentialen för svensk miljöteknik
              är enorm har små och medelstora företag ofta svårt att ta sig
              an stora exportaffärer, många gånger på grund av deras egen litenhet
              med få anställda.
            </seg>
            <seg n="f35f883d">
              Därför ligger en viktig politisk utmaning i att stärka de gröna
              företagens exportförmåga. I syfte att skapa en gemensam plattform
              för att stödja miljöteknikföretagen i deras internationalisering
              marknadsförs branschen runt om i världen under beteckningen Symbiocity
              där olika aktörer, såsom Exportrådet, Handelskammaren och svenska
              ambassader, framgångsrikt samarbetar.
            </seg>
            <seg n="fc7964aa">
              Arbetet med kommunikationsplattformen Symbiocity, som lanserades
              2008, har under året vidareutvecklats i ett samarbete mellan Exportrådet
              samt Utrikes-, Miljö- och Näringsdepartementen. Konceptet är nu
              samlat under ett paraply för marknadsföring av svensk miljöteknik
              i utlandet tack vare statliga medel. Det innebär att marknadsföringen
              av svensk miljöteknik i utlandet på det här sättet har samordnats
              och blivit mycket tydligare.
            </seg>
            <seg n="bd8e25b6">
              Miljöteknikföretag uppmuntras nu att delta på världsutställningen
              Expo 2010 i Shanghai, Kina. Den arrangeras på temat Better City,
              Better Life.
            </seg>
            <seg n="153815ac">
              En viktig anledning till att Sverige lyckats så bra inom miljötekniken
              är att vi har lång erfarenhet av en sund stadsplanering och av
              en hållbar samhällsutveckling.
            </seg>
            <seg n="603d08f5">
              Många svenska företag verkar inom allt ifrån avfallshantering
              och klimatsmarta energilösningar till förnybar energi. Den kunskap
              och erfarenhet som företag inom såväl den offentliga sektorn som
              det privata näringslivet har samlat på sig under åren är värdefull,
              inte bara för framtida exportintäkter och jobb utan även för klimatet
              och miljön.
            </seg>
            <seg n="ff55c80f">
              Flera svenska stadsutvecklingsområden, exempelvis Hammarby Sjöstad
              här i Helsingfors, agerar skyltfönster för ett ekologiskt hållbart
              bostadsområde och visar på svenskt kunnande inom energiåtervinning
              och sophantering. Inom kort påbörjas ett nytt miljöprofilområde
              i min hemstad Helsingborg. Det kommer att gå under namnet H+ och
              kommer att visa på det allra senaste inom miljötekniklösningar.
            </seg>
            <seg n="8a77973d">
              Herr talman! Avslutningsvis kan jag konstatera att den näringspolitik
              som Moderaterna och alliansregeringen driver och som utskottet
              ställer sig bakom har helt rätt inriktning.
            </seg>
          </u>
          <note type="speaker" n="91d93381">
            Anf. 142 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-11" n="899bcef2">
            <seg n="4f74a6ca">
              Herr talman! Det finns naturligtvis många saker man skulle kunna
              ta replik på när Marie beskriver insatserna som nästan historiskt
              unika, men vi struntar i det. Jag tänker hålla mig till två saker.
            </seg>
            <seg n="5fcb6f15">
              För det första tycker jag också att exportsatsningarna EKN och
              SEK har varit viktiga. Samtidigt kan man konstatera att det har
              blivit ganska stora volymer, och vi hade en dragning på näringsutskottet
              nyligen där det konstaterades att det inte går att omedelbart
              backa tillbaka eftersom marknaden inte klarar det. Det som har
              skett på både riskkapitalsidan och exportstödssidan är ett formidabelt
              marknadsmisslyckande. Då infinner sig frågan: Tycker Marie att
              vi ska backa tillbaka och att staten ska dra tillbaka sitt ansvar
              när marknaden inte tar det? Vem ska i så fall stå för exportkrediterna?
              Vilket tidsperspektiv har majoritetens företrädare just när det
              gäller tillgång till exportstöd och exportkrediter eftersom vi
              vet hur viktigt och strategiskt det är?
            </seg>
            <seg n="8cab79ba">
              För det andra kan man konstatera att exportfrämjandet är oerhört
              viktigt. Jag vill påminna om att anslagen för exportfrämjande
              var 301 miljoner 2006, och sedan dess har den borgerliga regeringen
              minskat exportfrämjandet varje år. Nu är det nere på 208 miljoner.
              Ni satsar alltså mindre på exportstöd både regionalt och nationellt.
            </seg>
            <seg n="ae84c790">
              Jag tycker att allt detta om hållbara städer är utmärkt, men
              vi ska komma ihåg att det som är avgörande för miljöteknikbranschens
              framgångar är de klimatinvesteringsprogram och olika investeringsprogram
              som vi har gjort i Sverige. De har skapat en stark hemmamarknad.
              Hållbara städer eller för den delen Klimpsatsningar eller utbyggnad
              av fjärrvärme har gett den kunskap och kompetens som gör att svenska
              miljöteknikföretag är starka på den internationella marknaden.
            </seg>
            <seg n="26c80daf">
              Kommer regeringen att komma med något förslag som stärker miljöteknikbranschen
              framöver, eller är besparingar i exportstödet det enda besked
              regeringen har att ge när det gäller miljöteknikbranschen?
            </seg>
          </u>
          <note type="speaker" n="3dea7c78">
            Anf. 143 MARIE WEIBULL KORNIAS (m) replik:
          </note>
          <u who="marie_weibull_kornias_c91350" xml:id="i-d3f64d8fee9ec7bb-1" n="d87f59fd">
            <seg n="e1a6572c">
              Herr talman! Jag kan konstatera att alliansregeringen satsar
              på miljötekniken, även om inte Tomas Eneroth ser att exporten
              faktiskt ökar. Jag gav en siffra i mitt anförande: Exportens värdeandel
              av Sveriges bnp har nått den historiska nivån 54 procent. Då måste
              det ju gå i rätt riktning eller hur, Tomas Eneroth?
            </seg>
            <seg n="29a00d3e">
              Allt är inte pengar. Det är viktigt att satsa statliga medel
              på detta, men vi ser också Exportrådets förmåga att omorganisera
              sig. Trots att Exportrådet precis som Tomas Eneroth konstaterar
              har fått ett lägre anslag har man öppnat nya kontor. Det tycker
              jag är rätt fantastiskt. Allt är alltså inte statiskt. När man
              har en effektiv och dynamisk organisation har man förmåga att
              fortfarande ha 66 kontor. Det finns 66 kontor ute i 50 länder,
              och man öppnar nya, Tomas Eneroth. Man öppnar nya kontor i Pakistan,
              Egypten och Angola. Man samarbetar med Brasilien och Colombia
              och med Argentina och Chile. Det händer saker där ute, Tomas Eneroth!
            </seg>
          </u>
          <note type="speaker" n="8a11c023">
            Anf. 144 TOMAS ENEROTH (s) replik:
          </note>
          <u who="tomas_eneroth_fe7afa" xml:id="i-d6523d3798030acb-12" n="899bcef2">
            <seg n="bcb2b898">
              Herr talman! Det är intressant. Jag är en stor fan av Exportrådets
              verksamhet och just därför så bekymrad över att regeringen gör
              återkommande besparingar på verksamheten. Vi vet nämligen vilken
              utväxling resurserna ger inte minst i det konjunkturläge vi nu
              befinner oss i.
            </seg>
            <seg n="f7621eac">
              I det kompetensläge som just miljöteknikbranschen befinner sig
              i vore det verkligen rätt läge att göra stora satsningar. Exportrådet
              har dock tvärtom fått dra ned på sina egna ambitioner. De skulle
              vilja göra mer, och de skulle behöva vara mer synliga och tydliga.
              De skulle dessutom kunna se till att regionalt ge ett ökat exportstöd
              för de olika kluster som finns runt omkring. Men det kan de inte
              göra eftersom ni har valt att lägga de resurserna på skattesänkningar
              i stället, vilket knappast har gett några nya jobb. Det har ni
              gjort i stället för att just nu satsa på ett exportstöd.
            </seg>
            <seg n="e52a9dba">
              Låt mig sedan komma till hållbara städer. Jag tycker att Hammarby
              Sjöstad är ett alldeles utmärkt exempel. Låt oss se till att inte
              bara i Helsingborg utan också på andra ställen bygga nya lösningar
              som är både ekologiskt och socialt hållbara. Att ha det som en
              viktig exportnäring vore en utmaning för Sveriges arkitekter och
              stadsplanerare, men om det ska vara möjligt krävs också att vi
              skapar förutsättningar för att göra dessa satsningar i Sverige.
              Det är därför vi konsekvent följer upp med miljardprogram för
              miljonprogramsområdet.
            </seg>
            <seg n="9c970dbc">
              Regeringen gör ingenting. Det är inga investeringsprogram i bostadsbyggande,
              utan bostadsbyggandet har tvärtom minskat kraftigt. Vill vi att
              denna bransch ska kunna växa behövs det i den ena delen exportstöd,
              och där drar ni ned resurserna. I den andra delen behövs en stark
              hemmamarknad, och där minskar insatserna. Det hjälper inte att
              göra små skyltfönster om man inte gör ordentliga investeringar
              på hemmaplan. Det skulle ge både goda bostäder, jobb här hemma
              och framför allt en stark hemmamarknad för export inte minst inom
              både arkitektområdet och miljöteknikområdet.
            </seg>
            <seg n="b0b2ccda">
              Varför tvekar ni? Varför vill ni inte lägga resurser på detta
              när ni kan lägga 100 miljarder kronor på skattesänkningar som
              inte har gett några nya jobb?
            </seg>
          </u>
          <note type="speaker" n="b0827000">
            Anf. 145 MARIE WEIBULL KORNIAS (m) replik:
          </note>
          <u who="marie_weibull_kornias_c91350" xml:id="i-d3f64d8fee9ec7bb-2" n="d87f59fd">
            <seg n="c471a274">
              Herr talman! Jag delar inte riktigt Tomas Eneroths ensidigt negativa
              bild av den rådande situationen.
            </seg>
            <seg n="86393b8c">
              Du efterlyser intresse från arkitekter att bygga hållbart ute
              i världen. Det är ju precis vad som händer. Det händer väldigt
              mycket i alla olika delar. Jag ser med stor tillförsikt fram emot
              hur detta kommer att utvecklas. Det viktiga är att tillgången
              till kapital finns där för att finansiera exportsatsningar i den
              här klassen. Det senaste året har visat den beredskap som har
              funnits inom exempelvis svensk kreditnämnd och så vidare.
            </seg>
          </u>
          <note type="speaker" n="4ed1c6f8">
            Anf. 146 EVA-LENA JANSSON (s):
          </note>
          <u who="eva-lena_jansson_29fd87" xml:id="i-741b37877e7f4c98-0" n="aa104fca">
            <seg n="e73c5449">
              Herr talman! Jag vill börja med att tacka Marie Weibull Kornias
              för hennes lovsång till den rödgröna energipolitik som fördes
              under den förra mandatperioden och som nu regeringen Reinfeldt
              tar åt sig äran för. Vi kan även höra hur man här i riksdagen
              tar åt sig äran för en politik man faktiskt har röstat emot.
            </seg>
            <seg n="e43518f0">
              Herr talman! Jag tänkte prata om entreprenörernas idéer, kreativitet,
              vilja och envishet. Det skapar framtidstro och nya jobb. Vår politik
              ska underlätta för entreprenörer att starta och få tag i kapital
              och att anställa, expandera och exportera. Vi vill också att det
              ska vara enklare och tryggare än i dag att röra sig mellan företagande
              och lönearbetande. Sverige behöver fler kvinnor och män som vågar
              vara företagare. Med vårt företagarprogram vill vi stimulera fler
              att starta företag, få fler småföretag att anställa och stärka
              innovationskraften i mindre företag.
            </seg>
            <seg n="b01d1018">
              Sverige behöver ett innovationslyft. Vi socialdemokrater är övertygade
              om att vägen framåt för Sverige är att hela tiden röra sig uppåt
              i värdekedjan. Vi avvisar Moderaternas idé om att Sverige ska
              konkurrera med låga löner. Det är genom att investera i starkare
              innovationsmiljö och kunskapsmiljö som vi kan behålla och utveckla
              Sveriges topposition som ett produktivt och kreativt land. Vi
              vill investera i ett brett innovationslyft med särskilt fokus
              på att främja innovationskraften i små och medelstora företag.
            </seg>
            <seg n="f28c6a19">
              Herr talman! Vi vill införa ett riskkapitalavdrag för den som
              investerar i ett nystartat företag. Avdraget innebär att den som
              investerar i ett nystartat företag kan få dra av 20 procent av
              det investerade beloppet, dock max 100 000 kronor. Totalt avsätter
              vi 500 miljoner kronor för ett temporärt stöd under 2010. Om avdraget
              skulle visa sig vara lyckosamt är vi beredda att införa avdraget
              permanent.
            </seg>
            <seg n="bf935e78">
              Företagens möjligheter att få tillgång till kapital har allvarligt
              försämrats. Vi vill därför genomföra en extra utdelning från Vattenfall
              med 5 miljarder kronor för att skapa en ny riskkapitalfond. Den
              nya riskkapitalfonden ska agera marknadskompletterande. Fonden
              ska aktivt stimulera det breda näringslivets kapitalbehov men
              med särskilt fokus på innovativa små och medelstora industrier
              och tjänsteföretag. Insatser som stärker det svenska näringslivets
              långsiktiga konkurrenskraft ska särskilt prioriteras. Detta kan
              till exempel användas för satsningar på företag som verkar i branschen
              för miljöteknik, det vill säga vi pratar inte bara, utan vi tillför
              också pengar.
            </seg>
            <seg n="8649ba8a">
              Herr talman! Förra veckan besökte tio uppfinnare riksdagen för
              att presentera sina uppfinningar. Bland annat presenterade man
              hjälpmedel för domare vid bedömningssporter, miljövänligt starkt
              papper, foton i glas och mobil blästring med torris. Dessa uppfinnare
              representerade både forskarvärlden, kultursektorn och traditionella
              företag. De var stolta med flera idéer om hur man kan skapa nya
              innovativa företag. En sak som förenade dem förutom deras kreativitet
              var en önskan om tydliga spelregler, långsiktighet i beslut och
              kapital. Framför allt efterfrågades en offensiv innovationspolitik.
              Det är något, herr talman, som både regeringen och den borgerliga
              riksdagsmajoriteten dess värre saknar.
            </seg>
            <seg n="4ffe5a35">
              Vi vill därför tillvarata den kreativitet som finns bland landets
              små och medelstora företag. Därför innehåller vår budget bland
              annat en offensiv satsning på just branschprogram, trygghetssystem
              för företagare och riskkapitalfond på 5 miljarder kronor för att
              stärka företagen. Trots många talare i kväll har vi inte hört
              en enda borgerlig företrädare precisera varför man yrkar avslag
              på vårt förslag om riskkapital, till exempel för miljöföretag.
              Det vore roligt att få reda på i den här debatten. Tycker ni att
              det finns för mycket pengar i riskkapitalfonder i dag? Tycker
              ni att det finns för mycket pengar till nya företag?
            </seg>
          </u>
          <note n="f8e02a98">
            Överläggningen var härmed avslutad.
          </note>
          <note n="ebda7b48">
            13 § Energi
          </note>
          <note n="90238f10">
            Föredrogs
          </note>
          <note type="speaker" n="20b94083">
            Anf. 147 ALF ERIKSSON (s):
          </note>
          <u who="alf_eriksson_db6ab9" xml:id="i-fddd83c1437235fa-0" n="921e855b">
            <seg n="852fd2d5">
              Herr talman! Det är nu den tolfte och sista budgetdebatten denna
              mandatperiod inom näringsutskottets politikområden. Det är alltså
              dags att både summera vad som har varit och, naturligtvis, sätta
              spelreglerna för framtiden.
            </seg>
            <seg n="61a24e16">
              När jag tittar på statsrådsbänken kan jag konstatera att inte
              heller på detta politikområde tänker näringsministern delta i
              debatten. Det är möjligt att Maud Olofsson har viktiga frågor
              att diskutera i Köpenhamn, men näringsministern har bara deltagit
              i en av tolv budgetdebatter under denna mandatperiod. Jag tycker
              att det är trist. Det är trist för riksdagens roll, men det är
              också trist för alla som vill ta del av ministerns tankar om den
              framtida energipolitiken.
            </seg>
            <seg n="084571e2">
              Herr talman! Just nu pågår ett av de viktigaste globala möten
              som har hållits. I Köpenhamn samlas representanter för hela världens
              folk för att nå en överenskommelse för att rädda jordklotet från
              alltför kraftiga klimatförändringar. Temperaturen får inte stiga
              mer än två grader.
            </seg>
            <seg n="abe53b72">
              Vi i Sverige har historiskt spelat en mycket viktig roll i klimatsamtalen.
              Det har vi kunnat göra därför att vi har kunnat visa att det är
              möjligt att förena både tillväxt och minskade klimatutsläpp. Detta
              är resultatet av en medveten långsiktig socialdemokratisk politik,
              som i allt väsentligt haft stöd från våra rödgröna kamrater och
              även från andra partier över blockgränserna.
            </seg>
            <seg n="9332788b">
              Vi hörde för en stund sedan att Moderaterna berömmer sig av att
              Sverige kan vara ett sådant föredöme. Det är tack vare dessa satsningar
              tillbaka i tiden. Sverige är fortfarande ett föredöme på det internationella
              planet eftersom Sverige har kunskaper och teknik som är nödvändiga
              för omställningen. Vi i den samlade oppositionen vill att Sverige
              även i fortsättningen ska vara ett föredöme. Vi är överens om
              detta.
            </seg>
            <seg n="8b825819">
              Vi vill vidta åtgärder som tryggar den svenska tillgången på
              el och annan energi samtidigt som energisystemet ställs om så
              att det blir långsiktigt hållbart. Vi vill ha en snabb utbyggnad
              av den förnybara energin och en kraftfull satsning på energieffektivisering.
            </seg>
            <seg n="1f062a1e">
              Men vi måste våga gå före. I annat fall kommer vi inte att kunna
              vara detta föredöme i framtiden. Därför satsar vi socialdemokrater
              300 miljoner mer än regeringen nästa år i anslag för energiforskning,
              teknikutveckling och energieffektivisering.
            </seg>
            <seg n="c41a1c22">
              Ytterligare ett skäl till att vi måste våga gå före och utveckla
              ny teknik är att skapa jobb och inkomster till landet. Vi har
              stora exportinkomster från vår export av utrustning och tjänster
              på energi- och klimatområdet. Det är inkomster som vi bara kan
              ha om vi ligger i frontlinjen. Den som förlorar på den nödvändiga
              omställningen är den som sist genomför den. Den kan inte sälja
              sin nya teknik till någon annan.
            </seg>
            <seg n="4079fb88">
              För övrigt kommer Renée Jeryd att i ett senare inlägg fördjupa
              sig i frågorna om förnybar energi.
            </seg>
            <seg n="5a955081">
              Det mest kostnadseffektiva av allt i energiomställningen är att
              utnyttja den energi vi en gång framställt på ett effektivare sätt.
              En av de viktigaste åtgärderna för detta är att ytterligare bygga
              ut fjärrvärmen, förbättra dess rykte och ta till vara den så kallade
              spillvärmen från industrin. Vi vill, precis som branschen, att
              det ska finnas någon form av prisprövning på fjärrvärmeleveranser
              eftersom det råder brist på konkurrens i systemen.
            </seg>
            <seg n="22c63a5e">
              För mer än ett och ett halvt år sedan begärde utskottet en skyndsam
              hantering för att få till stånd en utredning om tredjepartsstillträdet
              till fjärrvärmesystemet. Nu har äntligen en utredare tillsatts,
              och vi ser det som mycket angeläget att vi kan hitta ett system
              som gör det möjligt att ta till vara de stora mängder energi som
              nu släpps ut i vatten och luft.
            </seg>
            <seg n="b2409a3f">
              Herr talman! Att det behövs långsiktighet i energipolitiken är
              vi alla överens om. Självklart vill den som ska investera i energiproduktion
              veta om förutsättningarna kommer att ligga fast eller kommer att
              förändras så att avkastningen på investerat kapital riskeras.
              Men det är inte bara producenterna som har ett intresse av detta.
              Vår välfärd vilar till mycket stor del på en elintensiv basindustri
              som också har ett stort intresse av att veta vilka energipriser
              det kommer att bli i framtiden.
            </seg>
            <seg n="29351787">
              Det var därför det ställdes stora förväntningar på en långsiktig
              blocköverskridande överenskommelse när statsministern i högerregeringens
              första regeringsdeklaration högtidligt talade om inbjudan till
              överläggningar för att träffa en sådan blocköverskridande överenskommelse
              om energipolitiken.
            </seg>
            <seg n="91d9ec65">
              Åren gick och det kom ingen inbjudan. Regeringen slet med frågan.
              Det gick till och med så långt att vi i oppositionen, tillsammans
              med arbetsmarknadens parter, bjöd in regeringen till diskussioner,
              men regeringen var inte intresserad.
            </seg>
            <seg n="554b0cfb">
              I februari i år hände det. I direktsända presskonferenser med
              de borgerliga partiledarna meddelades att regeringen var överens
              om energipolitiken. Centern hade övergivit sin linje om att kärnkraften
              skulle avvecklas till förmån för att tillåta nya kärnkraftverk
              som ska ersätta de gamla. Det var enligt regeringspartierna en
              superöverenskommelse.
            </seg>
            <seg n="6bd90c61">
              Som alla vet kom det en inbjudan från regeringen till partiöverläggningar
              om energipolitiken, men det var mer med armbågen som inbjudan
              delades ut. Regeringen ville inte och näringsministern hade förmodligen
              inget mandat att ändra någonting i den överenskommelse som regeringspartierna
              hade träffat.
            </seg>
            <seg n="5e4ef2cd">
              Det har också senare framkommit i debatter att man tycker att
              det var synd att oppositionen inte kunde ansluta sig till regeringens
              överenskommelse. Så allvarligt menat var det med regeringsförklaringens
              högtidliga tal om behovet av långsiktighet i energipolitiken.
            </seg>
            <seg n="109dd4b3">
              Herr talman! Vad har då hänt med denna superöverenskommelse och
              hur ser spelreglerna ut för framtiden? Under denna mandatperiod
              har de borgerliga fäst många gemensamma uppfattningar på papper,
              men sedan är det som vanligt igen att åsikterna spretar åt alla
              håll och det är svårt att läsa ut vad som egentligen gäller för
              framtiden.
            </seg>
            <seg n="46578c89">
              Kärnkraftsfrågan är ett exempel. Centern talar om att det aldrig
              kommer att byggas ny kärnkraft därför att den blir för dyr och
              staten ska inte lämna några subventioner. Folkpartiet jublar över
              bildandet av Industrikraft som är ett bolag mellan industrin och
              Vattenfall. Det kan man väl instämma i, men att, som Folkpartiet
              säger på sin hemsida, bolagets uppgift är att bygga ett nytt kärnkraftverk
              som ska stå klart 2020 stämmer dåligt överens med det som presenterades
              i energiuppgörelsen.
            </seg>
            <seg n="2c0755e2">
              Vilken uppfattning gäller egentligen? Ska statliga Vattenfall
              satsa miljarder med industrin för att bygga ny kärnkraft eller
              ska Vattenfall efterleva riksdagens beslut från 2005 att vara
              ledande i omställningen till förnybar energi? Vilken uppfattning
              har ni som representerar regeringen här i dag?
            </seg>
            <seg n="cd6122db">
              Vi tre oppositionspartier är helt överens. Den politiska aktiviteten
              ska fokuseras på att utveckla den förnybara energin. Vi ska gå
              mot ett elöverskott, och vi kommer att ha ett stort sådant i framtiden.
              Det är därför inga bekymmer att ersätta de första reaktorerna
              som förr eller senare faller för åldersstrecket. Det är de som
              faller ut sist som blir svårast, men då är vi framme i slutet
              av 2030-talet och början av 2040-talet. Det kan hända mycket till
              dess och därför vill vi ha en kontrollstation 2015 för att se
              hur omställningen går.
            </seg>
            <seg n="f217f8b1">
              Centern ville inte tala om sin kovändning i kärnkraftsfrågan
              utan ville framhålla att satsningen på förnybar energi ligger
              fast. Inte heller här har marknaden blivit mycket klokare om man
              ser på investeringsviljan när det gäller förnybar energi. Statens
              eget företag, Vattenfall, satsar bara 9 procent av sina forskningspengar
              på förnybar energi och investeringarna i förnybart inskränker
              sig till 28 procent i investeringsprognoserna för de närmaste
              åren. Vad ger det för signal om allvaret i energiomställningen?
            </seg>
            <seg n="b33dd18d">
              Dubbelprövningen av vindkraft skulle tas bort, men Svensk Vindenergi
              varnar för att utbyggnaden av vindkraft riskerar att bromsas upp
              på grund av de nya reglerna för tillståndsgivning som regeringen
              drivit igenom i riksdagen.
            </seg>
            <seg n="0233fb54">
              Herr talman! Det var ett par exempel på hur den så kallade superöverenskommelsen
              krackelerat. Den rödgröna oppositionen kan lova att det blir verkliga
              partiöverläggningar om energipolitiken om det blir regeringsskifte
              vid nästa val.
            </seg>
            <seg n="7d438251">
              I bjärt kontrast till detta står en enig opposition. Vi har i
              flera reservationer redogjort för vår gemensamma syn på den framtida
              energipolitiken. Vi vill att Sverige ska vara ett föregångsland.
              Vi ska leda teknikutvecklingen. Vi ska vara ett föredöme, och
              då kan vi inte bara ställa krav på andra. Vi vill använda alla
              de styrmedel som står till förfogande. Det gäller ekonomiska styrmedel
              och det gäller lagstiftning, men det gäller också att använda
              och behålla ett av de viktigaste verktygen vi har, nämligen statligt
              ägda Vattenfall. Vattenfall kommer att förbli i statlig ägo om
              vi får väljarnas förtroende om några månader, men vilken uppfattning
              har regeringspartierna?
            </seg>
            <seg n="3745f4f9">
              Herr talman! Jag står självfallet bakom alla våra reservationer,
              men för tids vinnande yrkar jag bifall till reservation 1 och
              6.
            </seg>
          </u>
          <note type="speaker" n="b7eb413e">
            Anf. 148 KENT PERSSON (v):
          </note>
          <u who="kent_persson_558c98" xml:id="i-d893f5554dab789b-4" n="624b474d">
            <seg n="deb2d20f">
              Herr talman! Den senaste veckan har vi kunnat följa diskussionerna
              i Köpenhamn. Världens ledande politiker, miljöexperter och miljöaktivister
              samlas i Köpenhamn för att försöka lösa frågan som har varit aktuell
              det senaste decenniet, nämligen att försöka enas om ett klimatavtal
              som begränsar jordens temperaturökning till två grader. Förväntningarna
              är stora och ska så vara, för ett misslyckande skulle få katastrofala
              konsekvenser för allt liv på planeten.
            </seg>
            <seg n="89fc0806">
              Sedan FN:s klimatpanel lade fram sin senaste rapport 2007 har
              mycket ny forskning tillkommit som pekar på att klimatförändringarna
              sker mycket snabbare än vad man har bedömt tidigare. Därför krävs
              krafttag från världens regeringar för att minska effekterna av
              klimatförändringarna.
            </seg>
            <seg n="9816a2f9">
              I Ny Teknik den 9 december uttalade sig några ingenjörer i en
              artikel med rubriken Befintlig teknik knäcker klimathotet. De
              skriver: Vi ingenjörer anser att ingenting som är nödvändigt kan
              vara för dyrt. Frågan är bara när man ska ta kostnaden.
            </seg>
            <seg n="891f10b0">
              Det är just det som är poängen med det hela. Kostnaden för att
              undvika klimatförändringarnas värsta följder kan begränsas till
              ca 1 procent av världens bruttonationalprodukt enligt Sternrapporten
              som kom 2007, men det är under förutsättning att vi gör någonting.
              Om vi inte gör någonting beräknas de totala kostnaderna för de
              konsekvenser som det innebär med miljöförändringarna att motsvara
              någonstans mellan 5 och 20 procents förlust av världens bnp per
              år för all framtid. Därför kommer de investeringar som görs under
              de närmaste 1020 åren att få genomgripande effekter på klimatet
              under andra hälften av detta sekel och nästkommande århundrade.
            </seg>
            <seg n="8581dfb5">
              Den nya klimatsmarta tekniken och satsningar på förnybar energi
              kan ge miljontals nya jobb världen över, och den globala marknaden
              för miljövänliga produkter och tjänster kommer enligt en FN-studie
              att fördubblas till 2 740 miljarder dollar år 2020.
            </seg>
            <seg n="6b13c66a">
              Enbart området förnybar energi kommer att sysselsätta ca 20 miljoner
              människor 2030 och så vidare inom område efter område. Men det
              är under förutsättning att vi gör någonting. Annars kommer ingenting
              att hända, med de följder som det får med de klimatförändringar
              som vi står inför.
            </seg>
            <seg n="1aa69b52">
              Därför anser Vänsterpartiet att det behöver göras kraftfulla
              satsningar på klimatinvesteringar för nya, gröna jobb. Vi menar
              att Sverige genom att vidareutveckla sin industriproduktion kan
              bli världsledande på området miljöteknik. På så vis tar vi till
              vara allt det kunnande och den kompetens som finns på området
              och får i gång de ekonomiska hjulen samtidigt som vi möjliggör
              en nödvändig miljöomställning. Det går att göra två saker samtidigt,
              nämligen att skapa jobb och satsa på förnybar energi.
            </seg>
            <seg n="eabce0d4">
              De främsta verktygen för att uppnå en långsiktigt hållbar energiförsörjning
              i Sverige är en snabb utbyggnad av den förnybara energin bioenergi,
              solenergi, vindenergi och vågkraft och en kraftfull satsning på
              energieffektivisering. Det är de två verktyg som skulle kunna
              bidra till att minska effekterna av de klimatförändringar som
              nu sker.
            </seg>
            <seg n="83ff1498">
              Här brister regeringens politik betänkligt. Tilltron till marknadskrafterna,
              att de sätter fart på investeringar inom området, är förödande.
              Vänsterpartiet förordar kraftigt höjda offentliga investeringar
              för att få fart på utvecklingen av den förnybara energin samtidigt
              som vi gör de nödvändiga energieffektiviseringarna. Vi menar att
              på sikt ska all använd energi vara förnybar och kärnkraften fasas
              ut.
            </seg>
            <seg n="6aeaf7fc">
              Vi kan inte passivt invänta vad andra länder kan tänkas göra.
              Jag vill kunna se mina barn och barnbarn i ögonen och säga att
              vi gjorde allt för att ställa om Sveriges energipolitik, till
              förnybar energi, för att göra den nödvändiga klimatomställning
              som vi så väl behöver. Notan för våra misstag kommer, men vi behöver
              inte göra det hela värre än vad scenariot med två graders höjning
              innebär.
            </seg>
            <seg n="8256870d">
              För att möjliggöra en fortsatt utbyggnad av förnybar energi måste
              överföringsförbindelserna mellan landets norra och södra delar
              byggas ut. Utbyggnaden av elnäten bör således ske med fokus på
              att underlätta för introduktion av förnybar elproduktion. Inte
              minst gäller det en satsning på smart grid.
            </seg>
            <seg n="8f0f414f">
              Alldeles nyligen höll SPN, Sällskapet Politik och Näringsliv,
              ett seminarium i riksdagen. Bland annat medverkade Karl Elfstadius,
              ansvarig för marknads- och affärsutveckling av ABB:s Smart Grid-program,
              som berättade om de smarta elnäten. Han målade upp en bild där
              det går att omfördela el- och vindkraft till områden där den bäst
              behövs för stunden. I villaområden skulle husen ha solceller som
              genererar el, elmätare som både kan sälja och köpa el och elbilar
              som laddas vid en stolpe som snabbt mäter och fakturerar elproduktionen.
              Allt detta är möjligt om vi bara sätter i gång. Det som behövs
              enligt Elfstadius är ordentliga politiska satsningar på forskning
              inom området. Här brister det.
            </seg>
            <seg n="38258c08">
              Inom vindkraftsindustrin kan vi se stora planer på utveckling.
              Enligt branschorganisationen Svensk Vindenergi kan man genom medvetna
              investeringar och politiskt stöd på relativt kort tid bygga upp
              en inhemsk vindkraftsindustri och en utbyggnad av vindkraften
              från 2 terawattimmar till 25 terawattimmar. Det skulle kunna skapa
              12 000 nya årsarbeten i Sverige. Det är en bra prognos. Det går
              att göra. Vi borde göra det.
            </seg>
            <seg n="3fff0ce7">
              Därför säger Vänsterpartiet att det är dags att starta ett branschprogram,
              även om vi från den borgerliga sidan tidigare hört att branschprogrammen
              inte är någonting att ha utan detta ska satsas och finnas med
              i den stora forskningspropositionen. Jag tror att det är en felaktig
              satsning. Vi behöver ett branschprogram för utveckling av vindkraftsindustrin
              i Sverige.
            </seg>
            <seg n="538f4083">
              Vidare behöver vi vindpilotstödet, som är ett stöd till marknadsintroduktion
              av storskalig vindkraft; det behöver förstärkas i framtiden. Ett
              sådant stöd har funnits sedan 2003, och det har hittills gett
              mycket bra resultat. Bland annat har byggandet av Sveriges största
              havsbaserade vindkraftspark Lillgrund fått stöd genom den satsningen.
            </seg>
            <seg n="ef3d7d6b">
              Ett av de mest effektiva styrmedlen är trots allt elcertifikaten.
              För att gynna produktion av förnybar energi vill vi förlänga och
              utöka elcertifikaten till 30 terawattimmar till 2020. Ett nytt
              och kompletterande stöd för havsbaserad vindkraft behöver också
              införas då den i dag inte omfattas av elcertifikaten. Fram till
              dess vill vi förlänga det nuvarande energiskatteavdraget för havsbaserad
              vindkraft som är på 12 öre. Regeringen väljer dock att avveckla
              det för 2010.
            </seg>
            <seg n="9cf73d8d">
              Tyvärr ser vi att vindkraften i Sverige gått i stå under innevarande
              år. Man räknar nu med att det är en halvering av den utbyggda
              effekten från 2008, vilket är oroväckande. Delvis kan det förklaras
              av den finansiella krisen, men det är inte hela sanningen.
            </seg>
            <seg n="8dad60da">
              Vi har också frågan om vindkraftskooperativens försäljning av
              el till andelsägare. Att det straffbeskattas är inte alls bra.
              Vi vill se att regeringen återkommer med initiativ för att en
              gång för alla lösa frågan om straffbeskattning av vindkraftskooperativen.
            </seg>
            <seg n="9a0d7ac8">
              Herr talman! Regeringens egna vindkraftssamordnare, Energimyndigheten,
              miljöorganisationer och många fler har kritiserat regeringen och
              dömt ut den nya skatten på andelsägd vindkraft. Men trots den
              massiva kritiken lyfter regeringen inte ett finger för att ta
              bort den miljöskadliga skatten. Det är mycket märkligt.
            </seg>
            <seg n="71bf1bb2">
              På sikt skulle andelsägande kunna bli intressant även beträffande
              exempelvis vågkraft och solceller. Det kan aldrig vara fel, utan
              man måste se det som positivt att människor stimuleras och tar
              sitt ansvar. Det handlar både om att man kan spara någon krona
              på det hela och medverka till den miljöomställning som så väl
              behövs.
            </seg>
            <seg n="6b257ea3">
              Solenergi har, som jag nämnde, en stor potential även i Sverige.
              Med den nya teknik som växer fram och den forskning som finns
              i Sverige har den en marknad och kan betyda en hel del för elförsörjningen.
              Branschen säger att man skulle kunna klara av fyra terawattimmar
              2020 om man gör de satsningar som behöver göras. Men även här
              har regeringen gjort fel. Man har aviserat att det stöd som funnits
              för solenergi ska tas bort. Det är synd. Man slår undan fötterna
              på den utveckling och forskning som finns i Sverige på detta område.
              Det innebär att de forskningsresultat som kommit fram tidigare
              har förverkligats, dock inte i Sverige utan utomlands.
            </seg>
            <seg n="02a6d8d4">
              Avslutningsvis, herr talman, vill jag nämna att Förnybart.nu
              en organisation bestående av Tällberg, LRF och Naturskyddsföreningen
              i våras presenterade en rapport som tydligt visar att det fram
              till 2020 går att skapa 60 000 nya jobb inom energiområdet genom
              att satsa på energieffektivisering och förnybar energi. Om vi
              klarar av den omställningen innebär det 60 000 nya jobb. Det gäller
              att genom kraftfulla investeringar gå från ord till handling.
            </seg>
            <seg n="bad2e92d">
              Det som egentligen behövs, herr talman, är att vi gör precis
              tvärtemot vad vi har gjort tidigare.
            </seg>
          </u>
          <note type="speaker" n="0118c9ab">
            Anf. 149 LAGE RAHM (mp):
          </note>
          <u who="lage_rahm_1a5db7" xml:id="i-dc304b21ded3a28e-0" n="5ddafc70">
            <seg n="912e94eb">
              Herr talman! Jag står bakom samtliga reservationer som Miljöpartiet
              har i detta betänkande, men för tids vinnande yrkar jag bifall
              endast till reservation 1 och reservation 3.
            </seg>
            <seg n="50d9e1ef">
              Världen och Sverige befinner sig samtidigt i en djup konjunktursvacka
              och en global klimat- och miljökris. Regeringen har hittills helt
              misslyckats med att dämpa konjunkturnedgången och stoppa den galopperande
              arbetslösheten. Samtidigt står Sverige och världen inför enorma
              klimat- och miljöutmaningar. Vi anser att det är rent oansvarigt
              att regeringen inte använder sig av gröna stimulanspaket för att
              komma ur den ekonomiska krisen samtidigt som man ställer om det
              svenska samhället i hållbar riktning.
            </seg>
            <seg n="48dc8165">
              Ett område som är utomordentligt lämpligt för sådana gröna krispaket
              är energisektorn. Det är uppenbart för alla att energiproduktionen
              i Sverige inte är långsiktigt hållbar. Enligt Naturvårdsverkets
              senaste statistik gav el- och värmeproduktionen upphov till 13
              procent av Sveriges koldioxidutsläpp år 2007, eller åtta och en
              halv miljon ton koldioxid. Dessutom är Sverige fortfarande beroende
              av osäker och ohållbar kärnkraft. Just nu står hälften av Sveriges
              kärnkraftsreaktorer stilla på grund av säkerhetsproblem eller
              tekniska hinder. Detta har redan fått elpriserna att stiga, och
              än mer lär de stiga när kylan kommer i vinter. Kärnkraften har
              visat att den inte är den stabila och säkra energikälla som regeringen
              låtsas att den är. Tvärtom är det i dag kärnkraften som skapar
              osäkerheten i det svenska energisystemet.
            </seg>
            <seg n="4700dbd3">
              Samtidigt har Sverige en fantastisk potential att producera ren
              och klimatvänlig energi. Genom vattenkraften har vi en stabil
              bas för energisystemet som vi sedan kan kombinera med bioenergi
              från våra stora skogar och ökande produktion från vindkraft och
              solenergi. För ett land som har sådana fantastiska möjligheter
              att få all sin el från förnybara energikällor borde det vara otänkbart
              att ens fundera på att i stället fortsätta att vara beroende av
              kärnkraft med all den osäkerhet och de risker det för med sig.
            </seg>
            <seg n="a151fd9d">
              Ändå är det åt det hållet regeringen väljer att gå. I stället
              för att visa att man tror på det förnybara väljer man att öppna
              dörren på vid gavel för den ohållbara kärnkraften. I stället för
              att satsa på inhemska svenska energikällor väljer man att låsa
              fast Sverige i fortsatt importberoende av uran för sin energiförsörjning.
              Jag är övertygad om att väljarna i valet 2010 kommer att se tydligt
              vilka partier som står för en verklig lösning på energiproblemen.
            </seg>
            <seg n="8d02bd34">
              Herr talman! En genomtänkt energipolitik måste ha sin bas i en
              kraftig energieffektivisering. Regeringens mål om 20 procent effektivare
              energianvändning fram till 2020 är därför alldeles för lamt. Energimyndigheten
              har visat att regeringens mål går att nå utan att några som helst
              ytterligare åtgärder behöver vidtas. Regeringen saknar uppenbarligen
              ambitioner att använda sig av några styrmedel eller åtgärder för
              att få en högre effektivisering än vad som redan kommer att ske
              av sig självt.
            </seg>
            <seg n="0018abcb">
              Vi har högre ambitioner än så. För att nå en betydligt mer långtgående
              effektivisering vill vi införa ett system med så kallade vita
              certifikat, där staten sätter mål för effektiviseringen men låter
              marknaden välja åtgärder för att nå dem. Andra länder i Europa,
              som Storbritannien och Italien, har redan infört sådana system,
              och fler länder planerar att införa dem. Genom bland annat vita
              certifikat, stöd för energieffektivisering i miljonprogramsområden
              och offentlig teknikupphandling kan vi nå en mycket effektivare
              energianvändning än regeringen anser möjligt.
            </seg>
            <seg n="f98999b3">
              Fru talman! Vi vill stimulera omställningen till förnybar energi
              bland annat genom att satsa på biogas, ge mycket bättre möjligheter
              för vindkraft och göra en jättesatsning på solenergi. Vi vill
              se en stark ökning av vindkraften i Sverige och har därför kommit
              överens med Socialdemokraterna och Vänsterpartiet om en kraftig
              ökning av elcertifikatsmålet. Vi tror att det går att utveckla
              en ny svensk vindkraftsindustri om man skapar en stark hemmamarknad.
              Men då krävs bättre stöd, till exempel att behålla de energiskatteavdrag
              på 12 öre per kilowattimme som regeringen nu avvecklar. Vi anser
              också att ett branschprogram bör byggas upp tillsammans med svenska
              vindkraftsintressenter för att stödja en stark utveckling av den
              svenska vindkraften.
            </seg>
            <seg n="c8630ab9">
              Även möjligheterna för solenergi utnyttjas dåligt i Sverige.
              För att stimulera en kraftig solenergiutveckling vill vi anta
              ett nationellt planeringsmål för solenergi på fyra terawattimmar
              solel och fyra terawattimmar solvärme år 2020. Genom ett sådant
              planeringsmål kan myndigheter och andra anpassa sin verksamhet
              för att genomföra en dylik utbyggnad. Teknikutvecklingen för både
              solfångare och solceller går snabbt. Effektiviteten ökar, och
              kostnaden sjunker stadigt. Vi vill också se ett starkt statligt
              stöd till solenergi.
            </seg>
            <seg n="12d7e591">
              För att ytterligare stödja elproduktion från förnybara energikällor
              har vi tillsammans med Socialdemokraterna och Vänstern kommit
              överens om att pröva ett fastprissystem för förnybar energi. Det
              är precis sådana system som har fått i gång utvecklingen av solceller
              och vindkraft i Tyskland, som nu är världsledande. Vi tror att
              ett fastprissystem på sikt kan vara mycket mer effektivt i att
              utveckla framtidens energiproduktion än de stöd vi har i Sverige
              i dag.
            </seg>
            <seg n="60570685">
              Fru talman! Miljöpartiets politik går ut på att lösa de stora
              samhällsproblem vi nu står inför. Vi ser att krisen i klimatet
              och krisen i ekonomin kan lösas samtidigt. Vi ser att smarta stöd
              och kloka investeringar kan släppa lös människors kreativitet
              och få fram den nya teknik som samtidigt räddar miljön och skapar
              arbetstillfällen. Som motpol har vi en regering som verkar lamslagen
              när det gäller både ekonomin och klimatet. Det behövs en förändring
              nu.
            </seg>
          </u>
          <note n="de70124c">
            I detta anförande instämde Jan Lindholm (mp).
          </note>
          <note type="speaker" n="0cbc0cc7">
            Anf. 150 BJÖRN HAMILTON (m):
          </note>
          <u who="bjorn_hamilton_947d4a" xml:id="i-52a4a9b858e9d21b-0" n="757c48b4">
            <seg n="19b42d0b">
              Fru talman! Vi diskuterar i dag energibudgeten. Jag har lyssnat
              på företrädare för oppositionen, från Socialdemokraterna, Vänsterpartiet
              och Miljöpartiet, och kan bara konstatera att vi i de stora linjerna
              är rätt samstämmiga vad gäller energin och framtiden för energin,
              om man undantar kärnkraften. Kärnkraften är väl en blockskiljande
              fråga, för närvarande i alla fall. Socialdemokraterna vill ha
              en annan budget för energiforskning. Miljöpartiet lägger lite
              mer på sol, Vänsterpartiet lite mer på vind. Annars har man i
              princip samma budget som regeringen, när det gäller kostnaderna
              i alla fall.
            </seg>
            <seg n="2b2471d6">
              Fru talman! Jag vill börja med att yrka bifall till utskottets
              förslag i betänkandet. Den svenska energipolitikens mål är att
              på kort och lång sikt trygga en god energiförsörjning till konkurrenskraftiga
              priser. Politikens roll i detta är att skapa förutsättningar för
              att energianvändningen blir effektiv och miljömässigt hållbar,
              samtidigt som det är viktigt att energiförsörjningen är kostnadseffektiv.
              Energiförsörjningen är en del av vår infrastruktur och är mycket
              viktig för våra svenska företag och hushåll. Det är vår uppgift
              att ge långsiktiga och tydliga besked till marknadens parter.
            </seg>
            <seg n="3eceb437">
              Valet av energislag påverkar som vi alla vet miljön och klimatet.
              Detta är speciellt aktuellt i dag, när rapporterna duggar tätt
              från överläggningarna i Köpenhamn. Klimatet är en av våra stora
              globala politiska utmaningar. Klimatförändringarna påverkar människors
              hälsa, skapar konflikter och förstör natur. FN:s klimatpanel konstaterar
              att ökningen av växthusgaser i atmosfären och jordens förhöjda
              medeltemperatur med 90 procents sannolikhet beror på olika utsläpp.
              Energianvändningen har varit en bidragande orsak till detta. Nu
              gäller det att förändra vårt sätt att använda olika energiformer,
              så att vi minskar klimatpåverkan.
            </seg>
            <seg n="2380a4a7">
              Fru talman! Vi måste förändra transporternas klimatpåverkan genom
              koldioxidsnåla bränslen, effektiva motorer och tuffa krav på aktörerna
              på transportmarknaden. Vi måste underlätta för en ökad andel koldioxidsnål
              energiproduktion. Vi måste använda klimatskatter, handeln med
              utsläppsrätter och andra marknadsekonomiska verktyg i kampen mot
              utsläppen. Vi måste effektivisera vår energianvändning och på
              det sättet minska kostnader och utsläpp.
            </seg>
            <seg n="dfc0585c">
              Fru talman! Tidigare har vi i denna kammare beslutat om klimat-
              och miljömässiga energimål fram till år 2020. Vi har fastställt
              att Sverige till år 2020 ska ha minst 50 procent förnybar energi
              i vår totala energianvändning samt att utsläppen till 2020 ska
              minska med 40 procent. Vidare ska andelen förnybar energi inom
              transportsektorn uppgå till 10 procent, och användningen ska bli
              20 procent mer effektiv.
            </seg>
            <seg n="f8313f65">
              Det är ambitiösa mål som ska uppfyllas. Vi inom alliansen tror
              att det är möjligt att uppnå dessa mål genom att uppmuntra människor
              att själva ta ett ansvar. Miljöpolitik har historiskt sett haft
              en slöja av förbudspolitik och pekpinnar över sig. Vänsterns recept
              har alltid varit att förbjuda och reglera fram förändringar utan
              att det har gett nämnvärda resultat. Här har politiken nu förändrats
              till att ge ekonomiska morötter till enskilda att ta ansvar samtidigt
              som vi tror på och understöder en förändring på ett marknadsmässigt
              acceptabelt sätt.
            </seg>
            <seg n="51d9900c">
              Fru talman! Vi inom alliansen har även möjliggjort för en förnyelse
              av våra kärnkraftsreaktorer. Eftersom kärnkraft kommer att vara
              en viktig del av den svenska elproduktionen för en överskådlig
              tid måste vi ge marknaden möjligheter att även förnya och förbättra
              de reaktorer som redan finns.
            </seg>
            <seg n="0db1c86b">
              Vi kan därigenom få en stor effekthöjning och ett stort tillskott
              till vår energimix utan att bygga nya kärnkraftverk. Kärnkraften
              uppfyller även många av de olika delar som en modern energipolitik
              består av. Energislaget är koldioxidneutralt och är ett billigt
              sätt att producera energi samtidigt som tillförlitligheten är
              mycket stor.
            </seg>
            <seg n="be919f62">
              För att nå det övergripande målet om 50 procent förnybar energi
              till år 2020 anser vi inom alliansen att det bör sättas upp ett
              nytt mål som innebär en ökning av den förnybara elproduktionen
              med 25 terawattimmar till 2020 i förhållande till 2002.
            </seg>
            <seg n="3764206f">
              Vindkraften ska främjas genom att en nationell planeringsram
              har fastställts. Den innebär en årlig produktionskapacitet i våra
              vindkraftverk med 30 terawattimmar, varav tio till havs. Det ska
              jämföras med det mål som den förra regeringen satte upp år 2002,
              med en årlig produktionskapacitet på tio terawattimmar till 2015.
            </seg>
            <seg n="7386ae34">
              För att uppnå målen om förnybar energi spelar även vattenkraften
              en stor roll och bör utvecklas utan att våra nationalälvar ska
              förstöras.
            </seg>
            <seg n="617ae80e">
              Vi kan konstatera att energibudgeten omsluter ungefär 3,1 miljarder
              kronor. Det är uppdelat bland annat på stöd för marknadsintroduktion
              av vindkraft för 70 miljoner, energiforskning 1,3 miljarder, planeringsstöd
              för vindkraft 40 miljoner, stöd för konvertering från direktverkande
              el 280 miljoner och stöd för installation av solvärme 24 miljoner.
              Det är alltså ett brett register av olika åtgärder som föreslås
              i budgeten.
            </seg>
            <seg n="7deda5e3">
              Fru talman! Sverige har den mest ambitiösa och offensiva miljöpolitiken
              i EU. Vi kan vara stolta över att vår alliansregering har varit
              mycket pådrivande i det europeiska arbetet. Här har Fredrik Reinfeldt
              tagit ett stort ansvar genom att vara en av de mest drivande i
              dessa frågor både innan och under Sveriges ordförandeskap. Flaskhalsar
              i det nordiska elnätet samt mellan Norden och kontinenten ska
              byggas bort.
            </seg>
            <seg n="727e477c">
              Samtidigt är det viktigt att komma ihåg att Sverige är ett litet
              land, och i dessa frågor blir det alldeles uppenbart att vi ensamma
              inte kan lösa alla problem. Det gäller att få med USA, Kina och
              andra stora och snabbt växande ekonomier på miljötåget. Vi kan
              inte stirra oss blinda på åtgärder endast i Sverige. Här måste
              arbetet gå utanför våra egna gränser.
            </seg>
            <seg n="ca87689d">
              Vi måste ha både den politiska viljan och de ekonomiska och tekniska
              möjligheterna att göra insatser även utomlands. Det är i många
              lägen mycket mer effektivt att investera i ny teknik och miljövänlig
              produktion i u-länder än i Sverige, och vi bör därför vara öppna
              för sådana lösningar.
            </seg>
            <seg n="61b9fefe">
              Detta innebär naturligtvis inte att vi ska ta vår hand från miljöarbetet
              i Sverige. Här måste vi fortsätta vårt höga tempo och fortsätta
              vara ledande inom Europeiska unionen. I den politiken kan vi inte
              fjärma oss från länderna runt omkring oss. Energipolitiken är
              en viktig del av det klimat- och miljöpolitiska arbete som just
              nu pågår runt om i världen.
            </seg>
            <seg n="a89533a3">
              Energin är även en del av det reala maktspelet i vår närhet,
              där bland annat Ryssland använder energin som en spelpjäs i sin
              säkerhetspolitik. Det är viktigt att vi inte ser energipolitiken
              endast som en nationell fråga utan även öppnar oss för att vara
              en nettoexportör av el till ett Europa som i dag har en huvudanvändning
              av fossila bränslen.
            </seg>
            <seg n="d1108835">
              (Applåder)
            </seg>
          </u>
          <note n="49a149b2">
            I detta anförande instämde Staffan Anger, Maria Plass, Hans Rothenberg,
            Cecilie Tenfjord-Toftby och Marie Weibull Kornias (alla m).
          </note>
          <note type="speaker" n="5c848e11">
            Anf. 151 ALF ERIKSSON (s) replik:
          </note>
          <u who="alf_eriksson_db6ab9" xml:id="i-fddd83c1437235fa-1" n="921e855b">
            <seg n="9224b7c8">
              Fru talman! Vi har vid ett par tidigare tillfällen i kväll kunnat
              konstatera att vi är väldigt framgångsrika när det gäller miljöteknik,
              i synnerhet energieffektivisering och kunskapssidan. En viktig
              bidragande orsak till detta har varit klimatinvesteringsprogrammen,
              Klimp, som har använts under ett stort antal år.
            </seg>
            <seg n="8b5e106a">
              Det har kommit fram mycket ny teknik på grund av detta. Det har
              sparats stora mängder koldioxid med stöd av dessa pengar. Men
              nu är de borta. Varför?
            </seg>
            <seg n="c2bc403d">
              Jag kommer från en kommun där man har använt de här pengarna
              för att ta vara på spillvärme från ett massabruk. Det moderata
              kommunalrådet hemma tycker att det här är jättebra, men moderaterna
              i riksdagen röstar emot.
            </seg>
            <seg n="b97f4483">
              Är det inte dags att få in lite nytt sådant här smörjmedel för
              att stimulera fram ny teknik och minska koldioxidutsläppen?
            </seg>
            <seg n="097ed804">
              En annan fråga jag vill ställa till Björn Hamilton gäller forskning
              och investeringar i förnybar energi. Ni säger i er överenskommelse
              att den innebär en massiv satsning på förnybart. Men när då Vattenfalls
              investeringsbudget presenterades kunde vi se att den innebär en
              minskning av satsningarna på förnybar energi. Är detta hållbart
              enligt Björn Hamilton?
            </seg>
          </u>
          <note type="speaker" n="3f2a406b">
            Anf. 152 BJÖRN HAMILTON (m) replik:
          </note>
          <u who="bjorn_hamilton_947d4a" xml:id="i-52a4a9b858e9d21b-1" n="757c48b4">
            <seg n="906a42ee">
              Fru talman! Klimpanslagen har vi tagit bort, men vi har samtidigt
              satsat på andra former av energiforskning och energiutveckling,
              som jag har redogjort för här i talarstolen. Det är snarare en
              omfördelning av pengar. Jag tycker att de satsningar som alliansregeringen
              har gjort på energin är markanta och till fyllest för den framtid
              vi ser framför oss. Den förutsätter att vi går vidare med de energisatsningar
              som började göras under socialdemokratiska regeringar det kan
              jag hålla med om men som man då har vidareutvecklat och fortsatt
              ungefär med samma inriktning.
            </seg>
          </u>
          <note type="speaker" n="f71592a0">
            Anf. 153 ALF ERIKSSON (s) replik:
          </note>
          <u who="alf_eriksson_db6ab9" xml:id="i-fddd83c1437235fa-2" n="921e855b">
            <seg n="d0832851">
              Fru talman! Jo, det är möjligt att det är en omfördelning av
              pengar, men de går inte till förnybar energi. Pengarna för utveckling
              av förnybar energi minskar. I stället satsas det en hel del pengar,
              inte minst EU-pengar, på utveckling av ny kärnkraft och lagring
              av koldioxid. Det kallar jag inte förnybart. Det finns en skrivning
              i presentationen om en massiv satsning på förnybar energi. Den
              har vi hitintills i alla fall inte sett mycket av.
            </seg>
            <seg n="dd8a8d67">
              Vi kan fortsätta den diskussionen när det gäller statliga Vattenfall.
              Vi har ju ett utmärkt verktyg i Vattenfall som kan visa vägen,
              och vi har ett riksdagsbeslut från 2005 som säger att Vattenfall
              ska vara ledande i omställningen till hållbar energi. Tycker Björn
              Hamilton att det räcker med att hålla tal på Vattenfalls stämma
              för att ändra bolagsordningen så att man styr Vattenfall åt rätt
              håll? Hitintills har vi inte sett att det har kommit någonting
              från regeringens sida när det uppenbarligen är så att Vattenfall
              inte gör den satsning på förnybart som det tidigare riksdagsbeslutet
              innebar, trots den massiva kritik som fanns här i riksdagen redan
              under förra mandatperioden.
            </seg>
          </u>
          <note type="speaker" n="b6e7df92">
            Anf. 154 BJÖRN HAMILTON (m) replik:
          </note>
          <u who="bjorn_hamilton_947d4a" xml:id="i-52a4a9b858e9d21b-2" n="757c48b4">
            <seg n="51c9cefa">
              Fru talman! Visst görs det satsningar på förnybar energi, Alf
              Eriksson. Stöd för installation av solvärme berättar vi om bland
              annat. Det finns stöd för vindkraft och så vidare i regeringens
              budget. Självklart stöder vi satsningar på förnybar energi generellt,
              med tanke på det Alf Eriksson sade i början.
            </seg>
            <seg n="c6842821">
              Lagringen av koldioxid är ett måste. Jag tycker att det är bra
              att Vattenfall gör stora satsningar på det. Det är inte bara bra
              för Vattenfall och Sverige. Det är framför allt bra för de kolkraftverk
              som dominerar hela energiförsörjningen i Mellaneuropa och även
              i stora delar av världen. Det är absolut en nödvändighet, skulle
              jag vilja säga, om vi i fortsättningen ska kunna leva med ett
              hållbart klimat.
            </seg>
            <seg n="880cafc8">
              Det är inte så att alla andra länder har samma goda förutsättningar
              som Sverige med vattenkraft och har gjort satsningar på kärnkraft.
              De lever i en produktion av fossilbränsleenergi som de säkert
              kommer att få dras med väldigt länge, och då är den här lagringen
              av koldioxid en absolut nödvändighet. Det är väl utmärkt att Vattenfall
              sysslar med det.
            </seg>
            <seg n="7306cab8">
              Vad gäller styrningen av Vattenfall är min personliga uppfattning
              att om man vill styra energibolag eller bolag över huvud taget
              gör man det bäst med lagar och förordningar. Det är alltid svårt
              att styra ett statligt bolag med ägardirektiv och den typen av
              direktstyrning eftersom man då kan förorsaka att konkurrenssituationen
              förändras för dem. Vi kräver ju av Vattenfall att det ska ge god
              avkastning av det kapital som skattebetalarna har satsat. Det
              förutsätter naturligtvis att Vattenfall lever under samma konkurrensförhållanden
              som alla andra energibolag ute på Europamarknaden.
            </seg>
            <seg n="e7bf8482">
              Sedan pågår det naturligtvis en direktstyrning av Vattenfall
              från ägaren på olika sätt.
            </seg>
          </u>
          <note type="speaker" n="b77f942e">
            Anf. 155 KENT PERSSON (v) replik:
          </note>
          <u who="kent_persson_558c98" xml:id="i-d893f5554dab789b-5" n="624b474d">
            <seg n="c31b44c9">
              Fru talman! I ditt anförande, Björn Hamilton, sade du att du
              tyckte att vi i princip är överens om energipolitiken. Stötestenen
              är kärnkraft. Det sista kan jag hålla med dig om, men det är stor
              skillnad.
            </seg>
            <seg n="718dcc5e">
              Vi kan titta lite grann på den andelsägda vindkraften och den
              straffbeskattning som finns i dag. Vi är emot den, fullständigt
              emot den. Regeringen är för den.
            </seg>
            <seg n="ddadbe13">
              Energieffektiviseringen sker inte alls utifrån den potential
              som finns i dag utan ligger egentligen på den nivå där den har
              legat tidigare. Vi rödgröna har en betydligt högre målsättning
              än regeringen.
            </seg>
            <seg n="d7ba31f3">
              Havsbaserad vindkraft tar ni bort stödet för. Vi är för det fortsatta
              stödet på 12 öre.
            </seg>
            <seg n="eeb8f504">
              Dessutom vill ni tillgodoräkna er satsningar som görs utomlands
              för de svenska nivåerna i EU 2020.
            </seg>
            <seg n="0896f52d">
              Vi är inte heller överens om vad som gäller Vattenfall. Det får
              vi inga besked om. Vi säger att Vattenfall ska vara kvar i svensk
              ägo. Vad är ert recept? Ska det säljas, styckas upp eller vad?
            </seg>
            <seg n="cc925054">
              Björn Hamilton säger också att Vänsterns recept är att förbjuda
              och reglera. När det gäller uranbrytning har du rätt. Vi vill
              faktiskt förbjuda uranbrytning i Sverige. Men vad vill regeringen?
            </seg>
            <seg n="0dee7c1a">
              Det är svar på frågan. Det är stor skillnad.
            </seg>
          </u>
          <note type="speaker" n="a82421ab">
            Anf. 156 BJÖRN HAMILTON (m) replik:
          </note>
          <u who="bjorn_hamilton_947d4a" xml:id="i-52a4a9b858e9d21b-3" n="757c48b4">
            <seg n="2ae1af06">
              Fru talman! Till viss del, Kent Persson, är det väl vissa skillnader,
              annars skulle vi inte tillhöra olika partier. Lite generellt och
              översiktligt tycker jag ändå att vi har en ambition i den här
              riksdagen att förändra vår energiförsörjning så att den blir mer
              miljö- och klimatvänlig så att våra barn, även Kent Perssons barn
              och barnbarn och mina barnbarn, kan få leva i en dräglig miljö.
              Det tror jag omfattar oss alla. Sedan har vi lite olika vägar
              för att komma dit. Det ligger i sakens natur, tycker jag.
            </seg>
            <seg n="8d66083d">
              Skatten på vindkraftskollektiven härstammar från ett gammalt
              förslag från tidigare regeringar som har bestämt att den typen
              av vinster som man gör ska beskattas. Det är ju en generell skatt
              som nu Skatteverket även har introducerat på vindkraften. Det
              är inget nytt påfund. Det är ingenting som den här regeringen
              har hittat på. Jag skulle snarare kalla det för ett socialistiskt
              skattesystem som ligger till grund för ett sådant tänkande. Jag
              kan i princip personligen vara emot det, men nu lever vi i ett
              socialistiskt skattesystem och kommer nog att tyvärr göra det
              några år till. Det går inte att ändra över en natt utan det tar
              sin tid.
            </seg>
            <seg n="603dadf0">
              Huruvida den havsbaserade vindkraften kommer att stödjas i ett
              nytt elcertifikatsystem pågår det ju diskussioner om. Det kommer
              alltså att redovisas i en proposition under våren hur elcertifikaten
              generellt kommer att utformas.
            </seg>
            <seg n="cecfd42f">
              Ska Vattenfall vara i svensk ägo eller ägas av staten? Med tanke
              på hur Vattenfall har utvecklats under den tidigare regeringen
              och under den här regeringen, med stora innehav i Tyskland, tycker
              jag att man kan diskutera om staten över huvud taget ska äga Vattenfall
              eller om man ska äga någonting utomlands över huvud taget.
            </seg>
          </u>
          <note type="speaker" n="f2298735">
            Anf. 157 KENT PERSSON (v) replik:
          </note>
          <u who="kent_persson_558c98" xml:id="i-d893f5554dab789b-6" n="624b474d">
            <seg n="299568cb">
              Fru talman! Jag är medveten om att jag inte har yrkat. Jag gör
              det direkt. Jag yrkar bifall till reservationerna 1, 3 och 6.
              Det är de gemensamma reservationerna som Socialdemokraterna, Miljöpartiet
              och Vänsterpartiet har.
            </seg>
            <seg n="20acd5dd">
              Om man tittar på reservationerna ser man den enighet som oppositionen
              trots allt visar upp. Om man har lyssnat på regeringens representant
              under de senaste diskussionerna har man kunnat höra att det spretar
              åt en rad håll. Den energiöverenskommelse som regeringen storstilat
              och med buller och bång presenterade varade i ungefär sex månader,
              om jag minns rätt. Den sprack ju på kärnkraften. Då började det
              spreta åt väldigt många olika håll. Det ska bli intressant att
              så småningom höra Centerpartiets inställning till kärnkraften.
            </seg>
            <seg n="804d2967">
              Socialistiskt skattesystem åja, det ska vi nog diskutera framöver.
            </seg>
            <seg n="ee6d3b19">
              När det gäller energieffektiviseringen är ju ert mål ett icke-mål.
              Ni fortsätter exakt så som det har varit tidigare. Det finns en
              potential som är mycket större. Här kan man göra en medveten satsning,
              alldeles som väldigt många experter inom just energieffektivisering
              säger. Gå in och titta på förnybart nu! Det borde ändå vara en
              organisation, en samling, och det är RLF, Naturskyddsföreningen
              och den samling som finns i Tällberg. Det är alltså människor
              med väldigt hög kompetens som pekar på den potential som energieffektivisering
              har här i Sverige. De menar att regeringens politik på det här
              området är en icke-politik.
            </seg>
          </u>
          <note type="speaker" n="d57a6e8d">
            Anf. 158 BJÖRN HAMILTON (m) replik:
          </note>
          <u who="bjorn_hamilton_947d4a" xml:id="i-52a4a9b858e9d21b-4" n="757c48b4">
            <seg n="66424483">
              Fru talman! Kent Persson pratar om enighet och oenighet. Jag
              vet inte om jag ska kalla er för en sammanslutning, en allians
              eller vad ni ska heta. Ni har nog inte riktigt bestämt er själva.
              Jag vet inte om den politiska grupp som Vänsterpartiet har anslutit
              sig till är speciellt enig i energifrågor. Jag har en känsla av
              att det spretar väldigt, bland annat vad gäller kärnkraften.
            </seg>
            <seg n="b35d6d79">
              Alliansen har gått in i sitt samarbete med olika uppfattningar
              om kärnkraften men har enats om en lösning som inte bara riksdagen
              har antagit, utan hela industrin tycker att den har varit en mycket
              positiv företeelse eftersom energisituationen i Sverige har spretat
              generellt under socialdemokratiska regeringar. Det har inte gjorts
              något, men nu har man äntligen kommit till ett beslut i Sveriges
              riksdag som innebär en riktning framåt vad gäller energin. Både
              kärnkraft och förnybara energiformer finns med där, och vattenkraften
              är naturligtvis en bas. Jag tror att detta är oerhört viktigt
              för att vårt välstånd och vår industri ska kunna utvecklas positivt
              framöver.
            </seg>
            <seg n="bdf293a9">
              Det tycker jag är en stor framgång till skillnad mot vänstersidan
              som inte har gett några besked om hur länge man anser att man
              behöver kärnkraften till exempel. Jag är övertygad om att den
              behövs väldigt länge. För att kunna förnya de kärnkraftverk som
              finns måste man börja redan i dag. Det är därför vi arbetar i
              den riktningen inom alliansen.
            </seg>
          </u>
          <note type="speaker" n="cb0f5178">
            Anf. 159 LAGE RAHM (mp) replik:
          </note>
          <u who="lage_rahm_1a5db7" xml:id="i-dc304b21ded3a28e-1" n="5ddafc70">
            <seg n="341b672a">
              Fru talman! Jag tycker att Björn Hamiltons olika inlägg här har
              varit intressanta. Först sade Björn Hamilton att vi tycker ganska
              lika. Sedan sade Björn Hamilton att våra åtgärder var dåliga,
              som vi tydligen tyckte ganska lika om, kanske. Tidigare har vi
              hört att de borgerliga representanterna har berömt sig av vilken
              bra miljöpolitik som Sverige har infört när de satt i opposition
              och röstade emot. Någonting stämmer inte riktigt här.
            </seg>
            <seg n="fec88762">
              Sanningen är att vi gjorde åtminstone en del riktigt bra saker,
              men inte nådde ända fram, under föregående mandatperioder. Det
              berömmer sig nu regeringen av när de reser runt. Det är bra att
              man tycker att det är positivt att inte ha tagit bort allting,
              men frågan är hur vi går vidare nu när klimathotet är så stort
              som det är.
            </seg>
            <seg n="b8004403">
              Det finns ett par andra saker som man bara kan notera. Nej, Björn
              Hamilton, kärnkraften är inte koldioxidneutral. Jag skulle vilja
              ha bevis på det om det är så att du har råkat hitta det till skillnad
              från alla andra. Kärnkraften når inte upp till andra mål, som
              till exempel tillförlitlighet. Hälften av våra kärnkraftverk står
              stilla nu. Vi har och har haft stora problem med säkerheten.
            </seg>
            <seg n="f9452264">
              En annan sak som man också kan notera är att Björn Hamilton pratar
              om att våra barnbarn ska kunna leva drägligt. Jag vet inte om
              det var det exakta ordvalet. Det är bra, men skillnaden är att
              ni i den borgerliga regeringen prioriterar skattesänkningar, vårdnadsbidrag
              och rätten för regeringen att inte ens behöva ha ett effektivt
              mål för energieffektiviseringen i stället för att jobba för barnbarnens
              skull.
            </seg>
          </u>
          <note type="speaker" n="a7ae6957">
            Anf. 160 BJÖRN HAMILTON (m) replik:
          </note>
          <u who="bjorn_hamilton_947d4a" xml:id="i-52a4a9b858e9d21b-5" n="757c48b4">
            <seg n="ffe576d5">
              Fru talman! Låt mig börja med skattesänkningarna. Skattesänkningarna
              är en nödvändighet. Sverige har haft en av de absoluta högsta
              skatterna inte bara i Europa utan i hela världen. Jag tycker att
              det har varit en absolut nödvändighet att göra de här skattesänkningarna.
              Det har dessutom ökat människors köpkraft. Det har varit speciellt
              stimulerande nu i lågkonjunkturen. Men det här är ingen skattediskussion,
              fru talman, utan vi ska hålla oss till energin.
            </seg>
            <seg n="b3b42edb">
              Jag tycker att Miljöpartiet har all ära av att ni driver miljöfrågorna,
              och ni gör det på ett sätt som för mig lite liknar våra ungdomsförbunds
              arbete inom respektive parti. Man är alltid lite före, och man
              kräver alltid lite mer. Jag tror att det är nödvändigt. Det här
              är en viktig fråga, och det behövs någon som pushar hela tiden.
              Jag tycker att Miljöpartiet har varit ett av de partier som gör
              det.
            </seg>
            <seg n="bacee445">
              Men när man ska regera innebär det att man måste ta ansvar och
              ta hänsyn inte bara till miljösektorn utan till industrin och
              hela välståndsutvecklingen. Då hamnar man i situationer där man
              inte kan ta med hela önskelistan. Man kan inte ta med hela Miljöpartiets
              önskelista även om många av era förslag, inte alla, kanske är
              rätt kloka i grunden.
            </seg>
            <seg n="c0e5b608">
              I de här sammanhangen är det tvunget att ta hänsyn till en större
              vidd. Man kan inte genomföra alla de här förslagen, men vi ska
              självfallet satsa på solenergi i framtiden. Vi ska satsa på vindkraft
              och allt det som ligger i era tankar.
            </seg>
          </u>
          <note type="speaker" n="19615032">
            Anf. 161 LAGE RAHM (mp) replik:
          </note>
          <u who="lage_rahm_1a5db7" xml:id="i-dc304b21ded3a28e-2" n="5ddafc70">
            <seg n="a965d54c">
              Fru talman! Det var intressant att höra Björn Hamilton berömma
              oss ur ett par aspekter. Det tackar vi för. Vi kan notera att
              vi jämförs med ungdomsförbund. Ibland ser man det som lite nedvärderande.
              Jag väljer att inte göra det, utan jag hoppas att även regeringspartiernas
              ungdomsförbund kan driva regeringspartierna åt ett vettigt håll
              även om de tyvärr inte alltid ens försöker.
            </seg>
            <seg n="658980df">
              Det är klart att det behövs att någon går lite före och kräver
              lite mer. Anledningen till att det behövs är att regeringen ligger
              lite efter och kräver alldeles för lite när det gäller att göra
              de nödvändiga omställningarna för att vi ska kunna klara klimatet.
            </seg>
            <seg n="6a67ae36">
              Jag noterade att det ord som Björn Hamilton använde om skattesänkningarna
              var nödvändighet. De är nödvändiga. Klimatomställningen är inte
              nödvändig. Här får man göra det som går med hänsyn till andra
              saker. Jag och Miljöpartiet menar att vi självfallet inte ska
              göra mer än det går och att vi självfallet ska behålla vår välfärd.
              Men vi har också lagt en budget som innehåller detta. Vi tänker
              på det. Det finns med. Om man läser på lite kan man se att vi
              inte bara behåller det här utan att vi även utvecklar det mer
              än regeringen, men det är också en annan debatt.
            </seg>
            <seg n="457e8b50">
              Om Björn Hamilton är intresserad av att verkligen vidta några
              balanserade åtgärder önskar jag att Björn Hamilton kunde rösta
              på vårt förslag senare i kammaren.
            </seg>
          </u>
          <note type="speaker" n="a3c15052">
            Anf. 162 BJÖRN HAMILTON (m) replik:
          </note>
          <u who="bjorn_hamilton_947d4a" xml:id="i-52a4a9b858e9d21b-6" n="757c48b4">
            <seg n="3c4afce5">
              Fru talman! Jag undrar om Lage Rahm egentligen lyssnade tillräckligt
              noga. Jag sade att man måste göra avvägningar. De här avvägningarna
              gör att man inte kan ta med allt. Då får man sätta gränser. Det
              är det regeringen har gjort. Det finns saker som man måste räkna
              in i helheten. Vi kan inte kosta på oss att rasera vårt välstånd
              framöver. Man måste se till helheten. Man måste se till den industriella
              utvecklingen, till vår handelsbalans och så vidare. Där gör vi
              helt enkelt olika bedömningar.
            </seg>
            <seg n="21d5c147">
              Vi har hittat en lämplig nivå på de satsningar som görs i den
              totala ekonomin. Vi tror på dem och tänker genomföra dem. Ni har
              kanske en annan infallsvinkel till det hela.
            </seg>
            <seg n="12e9ad8f">
              Jag vill ändå säga att det är viktigt att vi har krafter i samhället
              som driver på i den här utvecklingen. Sedan får regeringar göra
              de här lämpliga avvägningarna.
            </seg>
          </u>
          <note type="speaker" n="d414f8e2">
            Anf. 163 JAN ANDERSSON (c):
          </note>
          <u who="jan_andersson_233a67" xml:id="i-5e3cec5546770354-2" n="30ab71b9">
            <seg n="86e4ac3e">
              Fru talman! I dagarna pågår ett för världen oerhört viktigt möte
              styvt 60 mil söderut. Jag tänker så klart på FN:s klimatmöte i
              Köpenhamn. Vi vet ännu inte vad man kommer att kunna komma överens
              om i Köpenhamn. Min förhoppning är att det man kommer överens
              kommer att påverka min och allas vår vardag och framför allt att
              det kommer att påverka kommande generationers vardag. Om man inte
              lyckas i Köpenhamn med att komma överens om något som verkligen
              påverkar oss, då har man sannolikt misslyckats och vi kommer att
              få en förvärrad klimatkris.
            </seg>
            <seg n="d0458673">
              Det är i ljuset av Köpenhamnsmötet som alliansens energipolitik
              ska ses. Det är en svensk energi- och klimatpolitik med en mycket
              hög ambitionsnivå, en hög ambitionsnivå för att vi som ordförandeland
              i EU måste ha en position som visar att vi från svensk sida verkligen
              menar allvar med vårt klimatarbete.
            </seg>
            <seg n="49d098d6">
              Alliansens energi- och klimatpolitik vilar på några viktiga grundstenar.
              Vi har beslutat att vi till år 2020 ska minska utsläppen av växthusgaser
              med 30 procent, vi ska se till att 50 procent av vår energi kommer
              från förnybara energikällor och vi ska energieffektivisera med
              20 procent. Det är vad alliansens energipolitik handlar om. Det
              är en politik som tar ansvar för kommande generationer och samtidigt
              säkerställer att vi har en välfärd att vända oss till, till exempel
              när vi blir sjuka eller behöver annan typ av stöd. Den här politiken
              kommer förhoppningsvis att vara ett grundläggande och gott exempel
              under Köpenhamnsmötet.
            </seg>
            <seg n="edb6834e">
              När det gäller budgeten kan jag konstatera att det är mycket
              stora satsningar i pengar som görs. Trots att vi lägger stora
              pengar på investeringar från statens sida, och det ska inte förringas,
              är det ändå i branschen som de riktigt stora investeringarna görs.
              Ungefär 50 procent av industriinvesteringarna i Sverige är energirelaterade,
              ungefär 35 miljarder om året. Det är 1214 gånger så mycket pengar
              som statens pengar på energiområdet. Därför har det så klart betydelse
              att de som fattar investeringsbeslut har en tilltro till den politik
              som förs. En av de mycket positiva reaktioner som jag har fått
              på alliansens energipolitik är att investerare i branschen litar
              på inriktningen på den här politiken.
            </seg>
            <seg n="03592957">
              När det gäller budgeten vill jag särskilt nämna några satsningar.
              Den ena är de 300 miljoner om året som regeringen satsar på energieffektiviseringar.
              Energieffektiviseringarna är ju betydelsefulla för att uppnå andra
              målsättningar, till exempel när det gäller utsläppsminskningar
              och när det gäller att uppnå en hög andel förnybart i systemet.
              Ju bättre vi lyckas, desto snabbare och billigare når vi de andra
              målsättningarna.
            </seg>
            <seg n="8970e598">
              Vi plussar på energiforskningen med nära 200 miljoner. Den stora
              pengen ligger emellertid inte i själva budgeten, utan den ligger
              i Svenska Kraftnäts investeringsbudget. Nästan 8 miljarder investeras
              de närmaste tre åren. Det är pengar som är nödvändiga för att
              vi bland annat ska kunna ta emot den stora volym förnybar el som
              vi räknar med i det här landet. Det är oerhört stora investeringar.
              Även om oppositionen försöker framställa det som att det inte
              byggs någon förnybar el, gör Svenska Kraftnät en helt annan bedömning,
              att här behövs stora investeringar just för att ta hand om de
              stora energivolymer som vi har.
            </seg>
          </u>
          <note n="601f153c">
            Med detta, fru talman, vill jag yrka bifall till majoritetens
            förslag i betänkandet och avslag på samtliga reservationer.
          </note>
          <note type="speaker" n="f7edd729">
            Anf. 164 LAGE RAHM (mp) replik:
          </note>
          <u who="lage_rahm_1a5db7" xml:id="i-dc304b21ded3a28e-3" n="5ddafc70">
            <seg n="c9036cbf">
              Fru talman! I denna sena timme ska jag begränsa mig till att
              ställa två ganska enkla frågor.
            </seg>
            <seg n="d1071b13">
              Jag undrar hur Jan Andersson tänker kring det här med regeringens
              mål för energieffektivisering. Energimyndigheten bedömer att regeringens
              mål uppnås om det bara fortsätter precis som det har gjort hittills,
              om man inte gör några förbättringar alls. Hade det inte varit
              bättre att ha ett riktigt mål, åtminstone ett mål i linje med
              EU:s mål, i stället för att fega ur på det här sättet? Det är
              den ena frågan.
            </seg>
            <seg n="f7f06054">
              Den andra frågan är: Anser Centern, som nu har gått med de övriga
              borgerliga partierna på att öppna upp för utbyggd kärnkraft, att
              kärnkraften är tillförlitlig nu när hälften av reaktorerna står
              stilla?
            </seg>
          </u>
          <note type="speaker" n="2e8822fd">
            Anf. 165 JAN ANDERSSON (c) replik:
          </note>
          <u who="jan_andersson_233a67" xml:id="i-5e3cec5546770354-3" n="30ab71b9">
            <seg n="441c5898">
              Fru talman! På den första frågan från Lage Rahm om det inte hade
              varit bättre med ett annat mål är svaret: Nej, det hade det inte
              varit.
            </seg>
            <seg n="2c981cc0">
              När det gäller tillförlitligheten är vi överens i alliansen om
              att just tillförlitligheten är ett av problemen i svensk elproduktion.
              Vi är oerhört beroende av vattenkraften och kärnkraften. Det är
              en av anledningarna till att vi har träffat överenskommelsen om
              att öka satsningarna på förnybart. Vi behöver fler ben att stå
              på när det gäller elproduktionen, och jag tror att det finns en
              viss förståelse för det hos dina kolleger.
            </seg>
            <seg n="c07dbf5c">
              Sedan vill jag ställa lite frågor till oppositionen i form av
              Lage Rahm. Är det så att ni förespråkar ett fastprissystem? Jag
              tyckte att det lät så i anförandet. Men vad jag kan utläsa är
              inte till exempel Socialdemokraterna speciellt intresserade av
              något fastprissystem.
            </seg>
            <seg n="0f44221d">
              När det gäller vattenkraft, delar Lage Rahm Socialdemokraternas
              inställning att Vattenfall ska erbjuda Europas lägsta elpriser
              till basindustrin? Och vad innebär det för energieffektiviseringen?
            </seg>
          </u>
          <note type="speaker" n="365a1e60">
            Anf. 166 LAGE RAHM (mp) replik:
          </note>
          <u who="lage_rahm_1a5db7" xml:id="i-dc304b21ded3a28e-4" n="5ddafc70">
            <seg n="3ee963e2">
              Fru talman! Först fick jag ett svar på min första fråga fast
              utan motivering, men det var i alla fall ett svar. På den andra
              frågan fick jag en motivering utan att få något svar. Om man kombinerar
              ihop det blir det i alla fall ett svar.
            </seg>
            <seg n="0c7d81d1">
              Jan Andersson sade: Nej, det hade inte varit bättre med ett annat
              mål. Då kan man tyvärr konstatera att regeringen inte har några
              som helst mål eller ambitioner att driva någon ytterligare energieffektivisering.
              Det är väldigt sorgligt, särskilt med tanke på det stora klimathot
              vi har i dag. Jag måste säga att det borde göra de flesta svenskar
              väldigt besvikna.
            </seg>
            <seg n="33e3cd5a">
              När det sedan gäller frågan som ställdes till mig om fastpris
              är vi i oppositionen till skillnad från regeringen ganska eniga
              i de flesta energipolitiska frågor och är eniga om att vi bör
              pröva ett fastprissystem.
            </seg>
          </u>
          <note type="speaker" n="79d830fe">
            Anf. 167 JAN ANDERSSON (c) replik:
          </note>
          <u who="jan_andersson_233a67" xml:id="i-5e3cec5546770354-4" n="30ab71b9">
            <seg n="e2aef2ac">
              Fru talman! Det var en stor nyhet att vi ska pröva ett fastprissystem
              i elcertifikatsystemet. Oppositionen är ju inte så särskilt enig.
              Om vi tittar på budgetförslaget har man olika satsningar på ytterst
              många punkter. Det är inte många budgetposter som överensstämmer
              i reservationerna.
            </seg>
            <seg n="5404b973">
              När det gäller elcertifikatsystemet och fastprissystemet ser
              jag att det spretar. Det spretar när det gäller huruvida vattenkraften
              ska ingå i elcertifikatsystemet. Det är inte bra. Det sänder osäkerhetssignaler
              till marknaden när det gäller elcertifikatsystemet.
            </seg>
            <seg n="77bdef77">
              Certifikatsystemet är utan tvekan det absolut mest kraftfulla
              verktyg vi har när det gäller att styra mot förnybart här i landet.
            </seg>
          </u>
          <note type="speaker" n="ac9ed4f4">
            Anf. 168 ALF ERIKSSON (s) replik:
          </note>
          <u who="alf_eriksson_db6ab9" xml:id="i-fddd83c1437235fa-3" n="921e855b">
            <seg n="da0539fb">
              Fru talman! Jag är ganska övertygad om att det beslut vi ska
              fatta här på onsdag morgon inte överensstämmer med riksdagsmajoriteten.
              Jag tror att ni i Centerpartiet har hamnat i dåligt sällskap.
              Ni skulle nog bra gärna ansluta er till oppositionens energipolitik.
            </seg>
            <seg n="b8fec636">
              På Folkpartiets hemsida kan man se Folkpartiets uppfattning i
              flera av de frågor som vi har debatterat i kväll. Där kan man
              läsa att det är jättebra att Industrikraft bildas med Vattenfall
              och att ett nytt kärnkraftverk ska stå klart inom tio år det kan
              ju inte vara något annat.
            </seg>
            <seg n="1a7051b9">
              Man kan läsa att Vattenfall inte får bli någon lekstuga för ineffektiv
              klimat- och energipolitik. Vattenfalls ägardirektiv får inte fokusera
              på förnybar energi. Pengarna ska satsas på kärnkraft och CCS-teknik.
            </seg>
            <seg n="c2f94171">
              Inte något av det tycker jag stämmer överens med det vi fick
              höra i energiöverenskommelsen i våras. Jag kan inte göra någon
              annan tolkning.
            </seg>
            <seg n="b2e2b4ea">
              Vad gör Jan Andersson för tolkning av uttalandena när det gäller
              kärnkraftsutbyggnad i Vattenfalls regi och satsningarna på det
              förnybara?
            </seg>
          </u>
          <note type="speaker" n="3b43dd67">
            Anf. 169 JAN ANDERSSON (c) replik:
          </note>
          <u who="jan_andersson_233a67" xml:id="i-5e3cec5546770354-5" n="30ab71b9">
            <seg n="61bb05cb">
              Fru talman! Jag bläddrar förtvivlat i betänkandet, men jag kan
              inte hitta något av det som Alf Eriksson beskriver som skiljelinje.
              Det är det vi beslutar om i kammaren som effektueras i verkligheten.
              Jag kan lova Alf Eriksson att vi i alliansen är oerhört måna om
              att hålla ihop energiöverenskommelsen. Det är inte i första hand
              av politiska skäl. Det handlar i första hand om att vi har en
              oerhört viktig klimatfråga att lösa. Vi sänder betydelsefulla
              signaler till dem som investerar.
            </seg>
            <seg n="cfc59438">
              Jag har nu drygt en minut kvar av min repliktid och tänker ställa
              en fråga till Alf Eriksson om Vattenfall.
            </seg>
            <seg n="7f739861">
              I era handlingar kan man se att Vattenfall ska erbjuda svensk
              basindustri Europas lägsta elpriser. Man ska kunna plocka ut 5
              miljarder extra. Man ska vara absolut ledande när det gäller investeringar
              i förnybart. Tycker Alf Eriksson verkligen att detta är kombinerbart
              eller är Vattenfall Socialdemokraternas galten Särimner som ska
              slaktas och återuppstå gång på gång?
            </seg>
          </u>
          <note type="speaker" n="5cd09589">
            Anf. 170 ALF ERIKSSON (s) replik:
          </note>
          <u who="alf_eriksson_db6ab9" xml:id="i-fddd83c1437235fa-4" n="921e855b">
            <seg n="f7369080">
              Fru talman! Det första beskedet som Jan Andersson lämnade är
              lite häpnadsväckande, i alla fall ur demokratisk synpunkt. Det
              som beslutas i riksdagen gäller här inne. Utanför riksdagen gäller
              det tydligen inte. Då ska man kunna säga precis vad som helst
              när man förmedlar sin politik.
            </seg>
            <seg n="a411b406">
              De fyra partier som utgör regeringsunderlaget har tydligen en
              politik ute i landet i sin politiska diskussion med väljarna och
              en annan politik här inne i riksdagen. Så kan det väl ändå inte
              vara?
            </seg>
            <seg n="a18a8a09">
              Ett annat bekymmer som måste uppstå i den här situationen är
              uranbrytningen. Om man är moraliskt stabil och vill bygga kärnkraftverk
              borde det väl vara som statsministern säger, att man ska öppna
              för uranbrytning.
            </seg>
            <seg n="2e3773ad">
              Jan Andersson har en replik kvar för att svara på det.
            </seg>
            <seg n="a1551dc4">
              Jag fick en fråga om Vattenfall. Visst går det att förena. Vi
              har på grund av våra stora vattenkraftstillgångar goda möjligheter
              att använda detta företag för att uppnå målsättningar som gagnar
              vårt land och industrins fortlevnad samt utvecklingen av förnybar
              energi. Det är fullt möjligt.
            </seg>
            <seg n="4232361a">
              Det som skiljer oss åt är att vi aktivt vill använda Vattenfall
              som ett verktyg. Vi äger ett av de viktigaste verktygen på det
              energipolitiska området. I slutet av den förra mandatperioden
              kom Centerpartiet med kritik för att vi inte styrde Vattenfall
              hårdare. Nu har vi väntat i tre och ett halvt år och vi har inte
              hört någonting från regeringssidan.
            </seg>
          </u>
          <note type="speaker" n="bb37e832">
            Anf. 171 JAN ANDERSSON (c) replik:
          </note>
          <u who="jan_andersson_233a67" xml:id="i-5e3cec5546770354-6" n="30ab71b9">
            <seg n="a251b9a9">
              Fru talman! Det råder ingen tvekan om vad alliansens energipolitik
              handlar om, vare sig här i kammaren eller utanför kammaren. På
              den punkten kan jag lugna Alf Eriksson.
            </seg>
            <seg n="7532f8d0">
              När det gäller Vattenfall säger Alf Eriksson att det är fullt
              möjligt att ta ut 5 miljarder extra, vara ledande inom förnybart
              och erbjuda Europas lägsta energipriser till basindustrin. Det
              sista är mycket intressant ur konkurrensperspektiv och hur man
              ska ratta det genom EU och deras statsstödsregler.
            </seg>
            <seg n="c450a67d">
              Då kan man fråga om man för en politik i Bryssel och en annan
              när man befinner sig på pappersbruken och massabruken här i landet.
            </seg>
          </u>
          <note type="speaker" n="7f688f8f">
            Anf. 172 Tredje vice talman LISELOTT HAGBERG (fp):
          </note>
          <u who="unknown" xml:id="i-fe64b1b58b900bf8-0" n="3411d673">
            <seg n="e044d538">
              Fru talman! Under den allra mörkaste tiden på året debatterar
              vi energipolitik igen. Det är mycket troligt att kylan snart slår
              till ordentligt. Det brukar den göra så här års. För företag och
              enskilda människor är det energiförbrukningstider i Sverige. Man
              kan konstatera att det också går åt en del energi här i kammaren.
            </seg>
            <seg n="3a4c52f3">
              Så här ett år efter det att den globala finanskrisen drabbade
              oss kan vi se vad den kommit att innebära för företag och enskilda
              människor. Det är en postglobal finanskris för människorna i vårt
              land.
            </seg>
            <seg n="34ffe913">
              Det är därför oerhört viktigt att de beslut som fattas i dag
              gynnar vårt lilla exportberoende land på kort och på lång sikt
              så att en välfärd värd namnet kan garanteras även framtida generationer.
            </seg>
            <seg n="2f65f22e">
              Den svenska industrin kräver en säker och trygg energiförsörjning.
            </seg>
            <seg n="43a0143f">
              Samtidigt är vi alla väl medvetna om att klimathotet hänger över
              oss likt ett gråsvart moln och påminner oss om att de beslut vi
              fattar i dag påverkar kommande generationer, inte bara här i Sverige
              utan också i andra delar av världen. Därför måste kampen mot växthuseffekten
              vara överordnad målet för svensk energipolitik.
            </seg>
            <seg n="6d3232a8">
              De beslut som fattas måste följa förvaltarskapstanken, det vill
              säga bruka utan att förbruka. Förvaltarskapstanken löper som en
              röd tråd genom de ställningstaganden som Folkpartiet har gjort
              genom åren. Det är till exempel självklart för oss att de orörda
              älvarna ska förbli orörda. Därför anser vi att det är nödvändigt
              med en omställning till förnybara alternativ inom energiområdet.
            </seg>
            <seg n="673d1b3e">
              Vi lever i en globaliserad värld. Vi här uppe i den kalla Norden
              är en del av den. Därför är det särskilt positivt att regeringen
              har satt energi- och miljöfrågorna så högt både på den nationella
              och på den europeiska dagordningen.
            </seg>
            <seg n="c3b0739a">
              Ingen har väl missat mediernas rapportering om regeringens förberedelser
              inför det stora klimatmötet som pågår i Köpenhamn. Det har nått
              ut till alla människor och alla vardagsrum genom tv bland annat.
            </seg>
            <seg n="9d286be9">
              Politikens roll är att skapa goda villkor på lång och på kort
              sikt för en effektiv och hållbar energianvändning och för en kostnadseffektiv
              energiförsörjning som har så små effekter som möjligt på människors
              hälsa, på miljön och på klimatet. Samtidigt ska förstås de beslut
              som fattas underlätta omställningen till ett ekologiskt uthålligt
              samhälle.
            </seg>
            <seg n="84ac7ba1">
              Alla vi som deltar i denna debatt är väl medvetna om att vi har
              en elproduktion i vårt land som i jämförelse med många andra länders
              elproduktion är kolsnål och därmed snäll mot miljön. Ibland kan
              det låta som om förhållandena skulle vara de motsatta, det vill
              säga att det är elproduktionen i Sverige som är det stora problemet.
              För tydlighets skull vill jag till alla som lyssnar på denna debatt
              säga att det inte är den svenska elproduktionen som står för de
              stora CO2-utsläppen.
            </seg>
            <seg n="6fd286ca">
              I sammanhanget är det värt att nämna att Allians för Sverige
              har nått en viktig energiöverenskommelse. Det har också refererats
              till den tidigare här. Den är bra för vårt land. Den är bra på
              kort sikt, och den är bra på lång sikt. Vi vill att Sverige även
              fortsättningsvis ska kunna garantera hushåll och företag en trygg
              tillgång på energi som också skonar miljön.
            </seg>
            <seg n="841130bf">
              Jag hade tänkt läsa vad som står i betänkandet. Det känns nästan
              som om allt det som vi skriver om på s. 9, 10 och 11 som handlar
              om det som ingick i de båda propositionerna som debatterades för
              ett halvår sedan är bortglömt eller gömt, eller också har det
              förbisetts i de tidigare inläggen här. Det kan låta som om detta
              över huvud taget inte existerar. Men jag avstår från att läsa
              ur betänkandet, eftersom andra ska upp i debatten efter mig.
            </seg>
            <seg n="8f659ff8">
              Det fördes som sagt en omfattande debatt här i kammaren om klimat-
              och energipolitiken för ganska precis ett halvår sedan. Det är
              ett halvår sedan i morgon. Många av de ståndpunkter och förslag
              som fördes fram av oppositionspartierna då är desamma nu. Det
              handlar bland annat om att höja redan ambitiösa mål inom förnybar
              energi och energieffektivisering ytterligare ett snäpp, om att
              införa ytterligare ett marknadsbaserat system utöver elcertifikaten
              och om att förbjuda standbyfunktioner i elapparater. Det handlar
              vidare om prisreglering av fjärrvärme, om tredjepartstillträde,
              initiativ vad gäller sol- och vindkraft, forskning etcetera.
            </seg>
            <seg n="e8b17fba">
              Allt detta bemöttes i debatten på försommaren. I några fall pågår
              utredningar, vilket i sig inte är vare sig konstigt eller ovanligt
              eftersom det är en del av hur förslag bereds. Det kan man också
              läsa om på s. 22 och framåt. Jag tänker inte referera mer till
              det.
            </seg>
            <seg n="4ad64234">
              Jag tänkte däremot säga några ord om energieffektivisering.
            </seg>
            <seg n="ac29d3c2">
              I våras ställde sig riksdagen bakom regeringens förslag om ett
              mål på 20 procents effektivare energianvändning till 2020 liksom
              förslag om att de vägledande målen om energieffektivisering till
              2010 och 2016 ska ligga fast.
            </seg>
            <seg n="0e18e767">
              Inom energieffektiviseringsområdet händer mycket. Kent Persson
              refererade tidigare till ett seminarium som handlade om smarta
              elsystem.
            </seg>
            <seg n="9eaf941f">
              I takt med människors medvetande om hur de egna valen påverkar
              miljön efterfrågas energisnåla apparater och smarta system som
              sänker energiförbrukningen. Därför spelar förstås information
              och kunskapsspridning en viktig roll. Man ska inte underskatta
              de förstärkta insatser för information och rådgivning som föreslås
              i regeringens proposition. Kunskap är makt, och kunskap och makt
              spelar nämligen en viktig roll.
            </seg>
            <seg n="651d089d">
              Vidare kan jag tillägga när det gäller det som har med forskning
              att göra och som också har varit uppe här i debatten tidigare
              att regeringen har ökat insatserna när det gäller energiforskningen
              under denna period med 60 procent om man jämför med hur det var
              tidigare. Antalet beviljade forskningsprojekt har ökat med hela
              40 procent sedan 2006.
            </seg>
            <seg n="d90b2360">
              Fru talman! Slutligen kan jag säga att oppositionens förslag
              i fråga om energipolitiken spretar. Ska man hitta något slags
              gemensam linje kan man konstatera att det i huvudsak handlar om
              högre bud eller överbud och om nedmontering, framför allt när
              det gäller utfasning av kärnkraften. Kärnkraften står i dag för
              en stor andel av den CO2-fria elproduktionen i Sverige.
            </seg>
          </u>
          <note n="528242d0">
            Jag yrkar bifall till förslaget i betänkandet och avslag på reservationerna.
          </note>
          <note n="ea4a8b05">
            I detta anförande instämde Gunnar Andrén (fp).
          </note>
          <note type="speaker" n="1398b4e5">
            Anf. 173 MIKAEL OSCARSSON (kd):
          </note>
          <u who="mikael_oscarsson_e35f02" xml:id="i-b54095681a740d60-0" n="94d343a3">
            <seg n="df5a7867">
              Fru talman! Den svenska energipolitiken har två tydliga mål.
              Den ska både på kort och på lång sikt trygga tillgången på el
              för oss konsumenter men också för företagen. Inte minst viktigt
              är det för den svenska basindustrin som står och faller med en
              säker tillgång på energi och som måste ha internationellt konkurrenskraftiga
              priser.
            </seg>
            <seg n="2b40c5ab">
              Den svenska energipolitiken måste också verka för en effektiv
              och hållbar energianvändning som underlättar omställningen till
              ett ekologiskt uthålligt samhälle.
            </seg>
            <seg n="f99a42f5">
              För att nå målet om ett ekologiskt hållbart samhälle har vi kristdemokrater
              tillsammans med våra regeringskolleger i alliansen satt upp målet
              att andelen förnybar energi år 2020 ska vara minst 50 procent
              av den totala energianvändningen. Vi sätter också upp målet att
              andelen förnybar energi i transportsektorn ska vara minst 10 procent.
              Inte nog med det, vi sätter också upp målet att energianvändningen
              ska vara 20 procent effektivare till 2020 och att utsläppen till
              år 2020 ska vara 40 procent lägre än de var 1990.
            </seg>
            <seg n="330febbf">
              För att lyckas med detta gör vi en rad satsningar. Jag ska nämna
              fyra saker.
            </seg>
            <seg n="c8ddbd11">
              För det första satsar vi på vindkraft. I våras satte vi en planeringsram
              för vindkraft motsvarande en årlig produktionskapacitet på 30
              terawattimmar år 2020, varav 20 terawattimmar till lands och 10
              terawattimmar till havs. För att stimulera el från havsbaserad
              vindkraft medges ett energiskatteavdrag på 12 öre per kilowattimme
              för 2009.
            </seg>
            <seg n="c78bcaa4">
              För det andra satsar vi på solenergi. I somras infördes ett statligt
              stöd till solcellerna. Målet är att den årliga elproduktionen
              från solceller ska ge minst 2 ½ gigawattimmar under stödperioden.
              Vi har också inrättat ett stöd för investeringar i solvärme som
              kan sökas av både privatpersoner och företag. Man kan som mest
              få 7 500 kronor per småhus, och för större projekt kan man som
              mest få 3 miljoner kronor.
            </seg>
            <seg n="52396fc9">
              För det tredje satsar vi på biogas. Genom statligt stöd ska teknik
              som ännu inte är konkurrenskraftig på marknaden kunna bli det.
              Det gäller produktion, distribution och användning av biogas och
              andra förnybara gaser. Här kommer regeringen att satsa 50 miljoner
              per år under perioden 20092011. Energiutvecklingsnämnden beslöt
              också i höstas att bevilja 812 miljoner i stöd till tre demonstrationsanläggningar
              där biodrivmedel utvinns ur svartlut, skogsråvara omvandlas till
              högkvalitativt biomedel och ämnet lignin utvinns ur svartlut.
              Lignin kan sedan användas till biobränsle.
            </seg>
            <seg n="9d9057dd">
              För det fjärde satsar vi också på en energieffektivisering 300
              miljoner till energieffektivisering och 200 miljoner extra till
              energiforskning.
            </seg>
            <seg n="038dd2e9">
              Fru talman! Det största miljöhotet som vi har i dag är den ökande
              koldioxidhalten i atmosfären som skapar uppvärmning med översvämningar,
              torka och annan extrem väderlek som följd. Det är vårt ansvar
              mot denna generation och kommande generationer att bromsa denna
              utveckling. Också här spelar valet av energi en viktig roll. Vi
              ställer om till mer av ekologiskt hållbara energislag som vindkraft,
              solkraft och biogas. Men för att möta en så koldioxidneutral framtid
              som möjligt kan vi inte helt bortse från kärnkraftens betydelse
              för den svenska industrin.
            </seg>
            <seg n="65c983bb">
              Kärnkraften står i dag för hälften av den svenska energiproduktionen.
              Detta innebär att svensk basindustri i högsta grad är beroende
              av kärnkraften. Industrin är också beroende av långsiktiga spelregler.
              Därför är den rödgröna energiöverenskommelsen från i våras oroväckande
              eftersom den i praktiken innebär att kärnkraftens öde kommer att
              avgöras varje mandatperiod. Denna ryckighet gynnar förstås inte
              den svenska basindustrin.
            </seg>
            <seg n="678ec62f">
              Som motvikt till denna rödgröna kortsiktighet kan alliansens
              långsiktiga överenskommelse från i våras ställas. Genom den avskaffas
              den så kallade avvecklingslagen. Förbudet mot nybyggnad av kärnkraftverk
              tas bort. De gamla kärnkraftsreaktorerna ska kunna ersättas av
              nya när de gamla når sin ekonomiska livslängd. Samtidigt ställs
              det krav på att de nya reaktorerna ska kunna stå på egna ben och
              inte kunna räkna med något statligt stöd i form av direkta eller
              indirekta subventioner.
            </seg>
            <seg n="f8fa2892">
              Fru talman! En förutsättning för alliansens arbete med att öka
              den förnybara energin i Sverige är att stamnätet fungerar.
            </seg>
            <seg n="2d030635">
              Därför är jag väldigt glad över att det nu satsas rejält på Svenska
              Kraftnät genom en investeringsplan om 7,8 miljarder för perioden
              20102012 varav 2,3 miljarder redan nästa år. Det innebär en 70-procentig
              ökning jämfört med föregående års investeringsplan. Genom denna
              satsning kan den gemensamma nordiska elmarknaden stärkas samtidigt
              som försörjningstryggheten ökar och driftssäkerheten i stamnätet
              stärks.
            </seg>
          </u>
          <note n="c04b572d">
            Med dessa ord yrkar jag bifall till regeringens proposition för
            utgiftsområde 21, Energi, och avslag på samtliga motioner.
          </note>
          <note type="speaker" n="e2c53d3f">
            Anf. 174 ALF ERIKSSON (s) replik:
          </note>
          <u who="alf_eriksson_db6ab9" xml:id="i-fddd83c1437235fa-5" n="921e855b">
            <seg n="c24b70b5">
              Fru talman! Helt kort vill jag ta upp en moralisk fråga. För
              oss socialdemokrater finns det ett moraliskt förhållningssätt
              till folkomröstningar. År 1980 hade vi en folkomröstning om kärnkraften.
              Sedan dess har en hel del hänt i opinionen. I mitten av 1980-talet
              fick man kämpa som bara den för att få lov att köra burkarna.
              Det går ju åt ganska mycket energi. Nu har vi kommit dithän att
              vi börjar få fram så mycket förnybar energi att man nästan får
              börja kämpa för en avveckling.
            </seg>
            <seg n="55bf4776">
              Annat är det med Mikael Oscarssons partis resa i frågan. Jag
              kommer ihåg hur det var efter Tjernobylolyckan 1986. Då stod Mikael
              Oscarssons partiledare här i kammaren och jämförde de två Barsebäcksreaktorerna
              med två Pershing 2-robotar nere i Skåne som när som helst kunde
              explodera. Då skulle kärnkraften enligt Kristdemokraterna snabbavvecklas,
              i strid med folkomröstningsbeslutet.
            </seg>
            <seg n="54c4ef2c">
              Nu har opinionen vänt och ligger någonstans i mittfältet. Också
              Kristdemokraterna har vänt i frågan. Nu är man för kärnkraften.
            </seg>
            <seg n="c8b7c672">
              Jag tycker att det finns en moralisk fråga i det här med hur
              man förhåller sig till folkomröstningar. Hur skulle det bli om
              det som inte får lov att hända en kärnkraftsolycka mot all förmodan
              hände? Hur skulle Kristdemokraterna i den situationen i framtiden
              förhålla sig till kärnkraften?
            </seg>
          </u>
          <note type="speaker" n="4f8e33c1">
            Anf. 175 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-b54095681a740d60-1" n="94d343a3">
            <seg n="76e31721">
              Fru talman! Alf Eriksson, ingen energikälla är perfekt. Det finns
              både fördelar och nackdelar med varje typ av energiproduktion.
            </seg>
            <seg n="da5de456">
              För 30 år sedan fanns inte diskussionen om växthuseffekten, men
              i dag finns den. Vi har nu ett ansvar. Det är här som det stora
              hotet finns. Utvecklingen har samtidigt gått framåt. Vi behöver
              kärnkraften för överskådlig tid för miljöns skull och för att
              kunna både säkra tillgången till säker energi och erbjuda vår
              basindustri konkurrenskraftiga priser.
            </seg>
            <seg n="de8ee819">
              En fråga som jag skulle vilja ställa till Alf Eriksson och som
              också gäller kärnkraften handlar om att IF Metall och Pappers
              välkomnat alliansens överenskommelse om att ersätta gamla kärnkraftverk
              med nya. I och med att kärnkraftverken har en livslängd på ungefär
              5055 år kommer vi i mitten av 2020-talet att behöva ersätta kärnkraftverken
              för att undvika ett rejält tapp i energiproduktionen.
            </seg>
            <seg n="e96a745e">
              Med de erfarenheter vi har från Finland vet vi att det tar 1215
              år från det att beslut har fattats till dess att ett nytt kärnkraftverk
              kan vara i drift. Det innebär att ett beslut behöver tas under
              nästa mandatperiod. Vad är ert besked till väljarna i frågan?
              Lämnar ni walkover? Eller instämmer ni med IF Metall och Pappers,
              eller är ni helt emot deras önskan om att få ersätta befintliga
              kärnkraftverk när dessa är uttjänta? De frågorna vill jag gärna
              ha svar på.
            </seg>
          </u>
          <note type="speaker" n="ffd93416">
            Anf. 176 ALF ERIKSSON (s) replik:
          </note>
          <u who="alf_eriksson_db6ab9" xml:id="i-fddd83c1437235fa-6" n="921e855b">
            <seg n="174c41a1">
              Fru talman! För mig är jämförelsen med Pershing 2-robotar och
              det som sagts om att det bara åren får gå inte längre är så farligt
              en något underlig argumentation.
            </seg>
            <seg n="767ea32d">
              Jag svarar gärna på frågan om den framtida energiförsörjningen.
              Energimyndigheten räknar med att vi framåt 2020 har ett överskott
              i häradet 25 TWh. Det är då, utifrån vad man i dag kan bedöma,
              som de första kärnkraftsreaktorerna börjar falla ut. De sista
              faller inte ut förrän i slutet av 2030-talet eller i början av
              2040-talet. Till dess hinner mycket hända. Utvecklingen går framåt.
            </seg>
            <seg n="b025c952">
              Det borde inte vara några större bekymmer att i början av 2020-talet
              fasa ut de äldsta reaktorerna med tanke på vårt energiöverskott.
            </seg>
            <seg n="a3517d5c">
              Mikael Oscarsson har rätt till ytterligare en replik, så jag
              skulle vilja ha ett svar från honom om en annan sak. Många gånger
              framställs det här så att vi ska bygga ut kärnkraften för att
              exportera. I Tyskland har man beslutat att avveckla kärnkraften.
              Menar Mikael Oscarsson och hans allianskolleger att tyskarna inte
              begriper sitt eget bästa? Samtidigt ska vi bygga kärnkraft och
              exportera till Tyskland. Jag får inte den ekvationen att gå ihop;
              det är inte logiskt.
            </seg>
            <seg n="6b116ec2">
              Basindustrin kan vara trygg med den rödgröna alliansens energipolitik.
              Den kommer att få sin energi. Vi kommer att göra allt för att
              den också ska få energin till lägre priser eftersom vi har så
              mycket mer vattenkraft än vad många andra länder med svårare betingelser
              kan erbjuda.
            </seg>
          </u>
          <note type="speaker" n="53406b1e">
            Anf. 177 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-b54095681a740d60-2" n="94d343a3">
            <seg n="d1bb686a">
              Fru talman! Alf Eriksson säger att de i basindustrin kan vara
              lugna, för med en rödgrön regering kommer det här att gå alldeles
              utmärkt. Jag är inte alls så övertygad om det.
            </seg>
            <seg n="9773411f">
              Mycket riktigt kommer det att finnas ett elöverskott år 2015
              och fram till år 2020. Men det är sedan som vi, om vi inte byter
              ut uttjänta aggregat och kärnkraftverk, får se en markant nedgång
              av elproduktionen i Sverige. Det skulle vara direkt skadligt för
              svensk basindustri och också oansvarigt gentemot framtida generationer
              eftersom det inte, såvitt jag kan se, finns något sätt att under
              en överskådlig tid ersätta kärnkraften när det gäller elproduktionen.
            </seg>
            <seg n="62e49b66">
              Varannan gång vi sätter på ljuset här i riksdagen är det vattenkraften
              som står för energin, och varannan gång är det kärnkraften. Vi
              satsar nu kraftfullt på alternativen. Ändå behöver vi för överskådlig
              tid kärnkraften. Det är väldigt tydligt att Socialdemokraterna
              och Alf Eriksson duckar inför IF Metalls och Pappers klargörande
              synpunkter att det faktiskt är viktigt att få byta ut befintlig
              kärnkraft när denna är uttjänt och att det har betydelse för våra
              möjligheter att i framtiden ha en stark basindustri.
            </seg>
            <seg n="55a6930e">
              Skulle det vara så att vi kan exportera elkraft är det väl bara
              bra. Inte heller är det entydigt bara fråga om en nedmontering
              av kärnkraften i Tyskland. Runt om i världen, även i Tyskland,
              är det nya tongångar, så vi får se vad som händer.
            </seg>
          </u>
          <note type="speaker" n="c7c5ee48">
            Anf. 178 RENÉE JERYD (s):
          </note>
          <u who="renee_jeryd_adab85" xml:id="i-4da87e2d79e3462d-0" n="d9474cdc">
            <seg n="22d903f4">
              Fru talman! En visa av Evert Taube börjar så här: Kalla den änglamarken
              eller himlajorden om du vill, jorden vi ärvde och lunden den gröna.
            </seg>
            <seg n="9e0fc1a4">
              För att uppfylla önskemålen i vistexten krävs det att det finns
              en jord att ärva för våra barnbarn och barnbarnsbarn. Därför måste
              vi ställa om vår energiproduktion till förnybara alternativ.
            </seg>
            <seg n="29579eb7">
              Visst har vi här i Sverige påbörjat en omställning till ett energi-
              och klimatsmart samhälle. Framför allt har vi lyckats minska vårt
              oljeberoende, men vi kan mer mycket mer.
            </seg>
            <seg n="ed2e2ec7">
              Vi måste ha en tydlig energipolitik som styr mot förnybara alternativ
              och skapar möjligheter för investeringar inom de gröna näringarna.
              Vi måste ha en tydlig energipolitik som gynnar energieffektiviseringar
              och stärker forskning och innovation. Vi måste ha en tydlig och
              sammanhållen politik som möjliggör den för klimatet så nödvändiga
              energiomställningen och också kan skapa arbete. Energibranschen
              tror på ca 60 000 nya jobb inom energisektorn bara vi ställer
              om vår energianvändning. Det är jobb som Sverige behöver. Det
              krävs dock en tydlig energipolitik som styr mot det förnybara
              och inte bort från de alternativa källorna.
            </seg>
            <seg n="aafe87ea">
              Fru talman! Vindkraften är av riksintresse. Vindkraften är förnybar.
              Den ger inga föroreningar eller övergödande effekter. Den efterlämnar
              ingen aska eller slaggprodukter och bidrar inte till växthusgaser.
              Vindkraftens miljöpåverkan gäller främst estetik. Det är påverkan
              på landskapsbilden och i viss mån skuggor och ljud. Med bra placeringar
              och tidiga samråd kan eventuella störningar dock minimeras. Sverige
              har stor potential för vindkraft. Vi har mycket mark, landet är
              relativt glest befolkat och det blåser faktiskt en hel del.
            </seg>
            <seg n="712c53ca">
              Vi måste fortsätta underlätta för nya vindkraftsetableringar
              och stödja utbyggnaden. Vi måste även ta till vara att vi har
              mycket kust genom att se på särskilda stödsystem för den havsbaserade
              vindkraften. Därför vill vi tillsammans med vindkraftsnäringen
              skapa ett branschprogram för just vindbruk. I vindkraften finns
              inte enbart möjligheter till den förnybara omställningen, utan
              där finns även jobbskapande möjligheter i att stödja olika aktörer
              inom vindkraftsindustrin.
            </seg>
            <seg n="2302ff72">
              I Sverige har vi flera leverantörer av komponenter till vindkraftsindustrin
              ABB i Västerås, Kockums i Malmö och SKF i Göteborg. Vi har saknat
              en inhemsk industri inriktad på montering av vindkraftverk, men
              nu börjar det röra på sig även i den branschen. Svensk Vindenergi
              säger att en inhemsk produktion av vindkraftverk skulle kunna
              ge 12 000 nya jobb fram till 2020. Vi kan alltså verkligen säga
              att det finns jobbpotential i vindkraften.
            </seg>
            <seg n="d317b3bc">
              Fru talman! Solenergi kan det verkligen vara något att räkna
              med? Många av oss räknar redan med hjälp av solljuset vi använder
              batterilösa miniräknare. Men energiflödet från solen skulle kunna
              räcka till mycket mer. Om vi använde en ytterst liten del av Sahara
              typ 50 gånger 50 mil och täckte den med solceller skulle det motsvara
              hela mänsklighetens nuvarande energianvändning.
            </seg>
            <seg n="47abef3f">
              Som alla vet är solljuset livets drivkraft och jordens viktigaste
              energikälla. Energin som finns i vind, vatten och vågor är egentligen
              omvandlad värmeenergi från solen. Det finns många sätt att omvandla
              solenergi till elektricitet, men det enda sättet att göra el direkt
              av solljus är med hjälp av solceller.
            </seg>
            <seg n="f6260b26">
              Sverige är världsledande när det gäller forskning på solceller
              och även på utveckling av solenergitekniken, och det är vi trots
              att Sverige inte är något riktigt solland. I Kungälv i västra
              Sverige finns en av Europas största anläggningar med solfångare.
              Den levererar värme till det lokala fjärrvärmenätet.
            </seg>
            <seg n="158f0e64">
              Varför använder vi då inte mer solenergi? Den är ju gratis, och
              inte blir det några utsläpp eller avfall. Det finns flera svar,
              men ett är att tekniken fortfarande är lite för dyr. Därför behövs
              satsningar på teknikutveckling som leder till kommersialisering,
              vilket skulle göra solenergi billigare. Det finns stora möjligheter
              att stötta utvecklingen av solenergi för att snabba upp omställningen
              till att använda mer energi från solen i form av värme från solfångare
              och el från solceller. Därför måste vi ha tydliga planeringsmål
              och en plan för hur dessa mål ska uppnås. Även när det gäller
              solenergin finns en stor jobbpotential. Här kommer vi kanske så
              småningom att lägga fram ett förslag på ett branschprogram.
            </seg>
            <seg n="d1989879">
              Fru talman! Biogas uppkommer när organiskt material bryts ned
              i syrefattiga miljöer. Kanske är detta Sveriges största lokala
              källa när det gäller att klara omställningen till ett energi-
              och klimatsmart samhälle. För att vi ska lyckas lokalt krävs nationella
              satsningar i form av investeringsstöd till biogasproduktion, biogasdistribution
              och biogasanvändning. I den del av Sverige jag kommer ifrån är
              biogasen en stor förnybar värmekälla men även en förnybar drivmedelskälla.
            </seg>
            <seg n="5648319b">
              Många energibolag i Västsverige har satsat och kommer att satsa
              ännu mer om tillfälle ges. Jag kan nämna Göteborg Energi, som
              har långtgående planer på biogasproduktion. Det gäller biogas
              som både värmekälla och drivmedel och då inte drivmedel enbart
              till landbaserade fordon utan även till båtar. Man kan hitta fler
              goda exempel på andra håll där biogas produceras genom samrötning
              i reningsverk och inom lantbruket. Som ni ser finns det en stor
              jobbpotential även när det gäller biogas.
            </seg>
            <seg n="8269ec31">
              Som avslutning, fru talman, är en tydlig och sammanhållen energipolitik
              som styr mot förnybara alternativ inte enbart till fördel för
              klimatet utan även för jobben. För att vi ska kunna låta barnen
              dansa som änglar kring lönn och alm måste vi ha en offensiv energipolitik
              och en jobbskapande politik.
            </seg>
            <seg n="808e8b70">
              Jag står självklart bakom alla våra reservationer, men för att
              spara tid yrkar jag bifall till reservationerna 1, 3 och 6.
            </seg>
          </u>
          <note type="speaker" n="f2a1131b">
            Anf. 179 CECILIE TENFJORD-TOFTBY (m):
          </note>
          <u who="cecilie_tenfjord-toftby_7e1d60" xml:id="i-7c3b9f7c379afb33-0" n="a6a1b25a" next="i-27294d79b542abc9-0">
            <seg n="180c7f41">
              Fru talman! Att jag för att vara säker på att inte komma för
              sent till denna debatt gick upp kl. 4 i morse för att hinna med
              tåget som gick kl. 5.10 vittnar väl om att jag fortfarande är
              rätt ny i riksdagen. Men den som väntar på något gott!
            </seg>
          </u>
          <note n="7bd2aa49">
            Jag vill börja med att yrka bifall till utskottets förslag i
            betänkandet och avslag på reservationerna.
          </note>
          <u who="cecilie_tenfjord-toftby_7e1d60" xml:id="i-27294d79b542abc9-0" n="a6a1b25a" prev="i-7c3b9f7c379afb33-0">
            <seg n="57522b1a">
              Ett effektivt utnyttjande av resurser utgör grunden för ekonomisk
              tillväxt och en hållbar utveckling. Vi har hört orden några gånger
              förut, men de tål att upprepas. Upprepning är kunskapens moder,
              och kunskap är förutsättningen för att uppnå en energieffektiv
              framtid. En effektivisering av vårt energianvändande måste till
              för att klara av de klimatutmaningar vi står inför.
            </seg>
            <seg n="7796f4db">
              Kunskap är en viktig ingrediens i den proposition vi i dag har
              att ta ställning till. Regeringens satsningar på energieffektiviseringsåtgärder
              är ambitiösa. En hårt arbetande kvinna inom Hållbarhetssverige
              kommenterade budgetförslaget med att det är det mest offensiva
              inom energieffektivisering som någonsin presenterats. Men hon
              lade också till att vi nu måste se till att klara att genomföra
              det. Det är därför vi är här i dag för att se till att energieffektivitet
              och energieffektivisering blir naturliga delar av den svenska
              vokabulären och det svenska samhället.
            </seg>
            <seg n="9d67a721">
              Fru talman! För att uppnå detta mål satsar regeringen i sin budgetproposition
              på information och rådgivning till privatpersoner och företag.
              Tidigare informationsinsatser har enligt Energimyndigheten resulterat
              i att kunskapen om och viljan till energieffektivisering har ökat.
              Fortsatta insatser för bättre kompetens och ökad acceptans för
              energieffektiviseringsarbetet är nödvändiga. Målet är att nå ut
              till ständigt fler områden. Arbetet som pågår för att skapa nätverk
              inom både den offentliga och den privata sektorn ger goda förutsättningar
              för att påskynda energieffektivisering.
            </seg>
            <seg n="6ed2c547">
              För att uppnå målen om 20 procent effektivare energianvändning
              till år 2020 och klara av att bryta sambandet mellan ekonomisk
              tillväxt och ökad användning av energi och råvaror föreslår regeringen
              nu införandet av ett femårigt energieffektiviseringsprogram. Programmet
              ska tillföras 300 miljoner kronor varje år utöver det som redan
              finns. Det är en gedigen satsning för klimatet.
            </seg>
            <seg n="cd7f8f84">
              Programmet innehåller bland annat insatser för information, nätverksaktiviteter
              och stöd för teknikupphandling och marknadsintroduktion av ny
              miljöteknik. Spridning och implementering av ny teknik är en förutsättning
              för att de högt ställda målen för energieffektivisering ska uppnås.
              Inom ramen föreslås även en nationell strategi för utveckling
              och byggande av lågenergihus.
            </seg>
            <seg n="7abde5a2">
              Fru talman! En viktig del av programmet som riktar sig till små
              och mellanstora företag är införandet av energikartläggningscheckar.
              Syftet är att öka kunskapen om den egna energiåtgången och den
              besparingspotential som finns. Även företag inom jordbrukssektorn
              kommer att erbjudas möjlighet att söka bidrag för att genomföra
              en energikartläggning.
            </seg>
            <seg n="dab08fcc">
              Fru talman! Programmet förutsätter en hög grad av samverkan mellan
              olika aktörer. Regeringen anser att samverkan är en viktig ingrediens
              i effektiviseringsarbetet och vill stärka nätverken mellan olika
              aktörer. Ett sätt är att kravet för att stöd ska utbetalas till
              regionala projekt är att deltagarna är aktörer från olika delar
              av samhället.
            </seg>
            <seg n="758495f2">
              Fru talman! I tillägg till att femårsprogrammet är en viktig
              klimatåtgärd är resurshushållning med energi lönsamt för den enskilde
              och innebär minskad belastning på energisystemet. Att vårt energisystem
              klarar dagens och framtidens energi- och klimatutmaningar är bland
              annat Svenska kraftnäts ansvar. Som huvudman för vårt elstamnät
              har de både nuvarande och kommande stora uppgifter att förhålla
              sig till.
            </seg>
            <seg n="90dec465">
              Dagens nät är i ständigt behov av upprustning och renovering.
              Med regeringens mål för nya gröna kraftkällor krävs också att
              elnätet byggs ut och moderniseras. Överföringsledningar inom Sverige
              samt mellan Sverige och våra grannländer är viktiga för energisäkerheten
              och klimatarbetet. Dagens flaskhalsar måste byggas bort och framtida
              flaskhalsar undvikas.
            </seg>
            <seg n="c403b554">
              Svenska kraftnät sitter på många sätt på nyckeln till succéer
              för de svenska energi- och klimatsatsningarna. Två viktiga närtidssatsningar
              är Sydvästlänken och Nordbalt, en elkabel mellan Sverige och Litauen.
              Dessa investeringar är dessutom viktiga för att skapa en stabil
              nordisk elmarknad.
            </seg>
            <seg n="c1de61c7">
              För att Svenska kraftnät ska kunna genomföra de omfattande investeringarna
              krävs för att säkra energitillförseln, öppna för nya gröna energislag
              i elnätet, bygga bort flaskhalsar och skapa en stabil nordisk
              elmarknad högre investeringsanslag än tidigare. Investeringsvolymen
              för 2010 beräknas bli 2,3 miljarder kronor. Regeringen är av uppfattningen
              att Svenska kraftnäts investeringsplaner är nödvändiga och måste
              godkännas. Utskottet stöttar regeringens uppfattning.
            </seg>
            <seg n="0e704e6c">
              Fru talman! Sverige har ett uttalat mål om att vara ledande på
              energi- och klimatområdet. Just nu kämpar världens ledare om att
              komma fram till en klimatöverenskommelse där alla blir vinnare,
              inklusive de själva. Faran är att nationernas egenintresse överskuggar
              det livsnödvändiga behovet av att rädda klimatet och klotet. Vad
              gör vi om Köpenhamnsmötet inte blir den framgång vi hoppas på?
              Samtidigt som jag vet att vår framtid vilar i händerna på världens
              ledare vet jag också att det vi gör hemma nyttar och hjälper.
              Därför, oavsett vad utfallet i Köpenhamn blir, måste vi fortsätta
              jobba för att energi- och klimatfrågorna ska förbli lika viktiga,
              aktuella och prioriterade som de är just nu. Medvetenheten om
              att varje insats hjälper och att det är attityder som kommer att
              avgöra klimatkampen genomsyrar också dagens budgetförslag på energieffektiviseringsområdet.
              Alla måste veta och samverka om det som ska göras. Först då har
              vi möjlighet att lyckas.
            </seg>
          </u>
          <note n="16ebcb4d">
            I detta anförande instämde Björn Hamilton, Maria Plass, Hans
            Rothenberg och Marie Weibull Kornias (alla m).
          </note>
          <note n="f8e02a98">
            Överläggningen var härmed avslutad.
          </note>
          <note n="24166a79">
            14 § Samhällsplanering, bostadsförsörjning, byggande samt konsumentpolitik
          </note>
          <note n="90238f10">
            Föredrogs
          </note>
          <note type="speaker" n="dc969b1e">
            Anf. 180 JOHAN LÖFSTRAND (s):
          </note>
          <u who="johan_lofstrand_5b1d8e" xml:id="i-e7b199649158b47f-0" n="da74c889">
            <seg n="357930d8">
              Fru talman! I dag ska vi debattera civilutskottets betänkande
              nr 1, som berör utgiftsområde 18 Samhällsplanering, bostadsförsörjning,
              byggande samt konsumentpolitik. Jag kommer att beröra de första
              delarna, och senare kommer Eva Sonidsson att gå in på konsumentpolitiken.
            </seg>
            <seg n="7c7c4155">
              I det här betänkandet finns många delar som jag skulle vilja
              debattera och diskutera, men jag tänker inrikta mig i huvudsak
              på en del, den absolut viktigaste, nämligen att vi i dag har bostadsbrist
              i många av landets kommuner. Antalet lediga lägenheter har inte
              varit så lågt som det är i dag sedan 1992. Det är framför allt
              ungdomarna som drabbas. I nästan hälften av de undersökta kommunerna
              är det i dag brist på bostäder för ungdomar. Det här tillsammans
              med den skenande arbetslösheten gör att situationen blir katastrofal.
              Hand i hand med bostadsbristen går också det låga och i stort
              sett obefintliga bostadsbyggandet och den borgerliga regeringens
              ovilja att lösa dessa problem.
            </seg>
            <seg n="9f2d1781">
              Jag vill med de orden börja med att yrka bifall till reservationerna
              2 och 3. Vi socialdemokrater står även bakom de andra socialdemokratiska
              reservationerna i betänkandet, men för tids vinnande yrkar vi
              bifall till bara dessa två.
            </seg>
            <seg n="d41371d7">
              Fru talman! Bostadsbyggandet har nästan halverats jämfört med
              2006. Det fortsätter att sjunka, även om det senaste halvåret
              har börjat stiga igen. Byggandet av hyresrätter har mer än halverats
              om man jämför med de genomsnittliga byggsiffrorna för hyresrätter
              under förra mandatperioden. Man kan konstatera att under det första
              halvåret 2009 byggdes det knappt 7 000 lägenheter. Det är drygt
              10 000 färre lägenheter än under motsvarande period 2006. Vi har
              oerhörda problem vad gäller bostadsbyggandet i det här landet.
            </seg>
            <seg n="7c71ed73">
              Tillgången till bostäder är oerhört viktig för både den enskilde
              och samhället i stort. Därför är en aktiv bostadspolitik det verktyg
              som vi politiker kan använda oss av för att underlätta och utveckla
              bostadsbyggandet och motverka bostadsbrist och andra problem som
              uppstår på bostadsmarknaden. Bostaden är inte som vilken annan
              vara som helst och måste behandlas annorlunda. Det krävs politiskt
              mod både för att det ska byggas bostäder och för att alla individer
              i samhället ska ha rätt och möjlighet till en bra bostad.
            </seg>
            <seg n="55c7ca28">
              Sverige befinner sig nu i en lågkonjunktur. Det har självklart
              påverkat bostadsbyggandet. Vi socialdemokrater menar att man skulle
              ha använt denna lågkonjunktur för att utveckla snarare än att
              skära ned. Om man hade satt in stimulansåtgärder för att få byggindustrin
              på fötter kanske denna lågkonjunktur hade kunnat användas för
              att både bygga bort en del av bostadsbristen och skapa arbetstillfällen.
              Ingenting händer. Vi har en regering som är passiv och sitter
              och väntar på att marknaden och konjunkturen ska vända.
            </seg>
            <seg n="7adbd3bb">
              Vi socialdemokrater är angelägna om att öka trycket i debatten
              om bostadsfrågorna. Vi anser att det skulle man ha gjort i dessa
              kristider. Bostadsbyggandet har sedan 2006 fallit som en sten.
              Det berodde inledningsvis enbart på att regeringen avvecklade
              de stimulanssystem som fanns men har förvärrats av den lågkonjunktur
              vi nu har gått in i. Man skulle ha utnyttjat den ekonomiska krisen,
              inte bara suttit och väntat.
            </seg>
            <seg n="5793f8ef">
              Vad är egentligen den borgerliga regeringens ambitioner på området?
              Finns det några sådana? Vad är då tankarna? Vi har inte hört eller
              sett någonting.
            </seg>
            <seg n="5fb825f8">
              Om vi socialdemokrater hade haft makten hade vi vidtagit ett
              gäng åtgärder. Vi hade infört ett investeringsstöd så att hyresrätter
              hade byggts och mer klimatsmarta boendeformer hade utvecklats.
              Vi hade sett till att det fanns ett ROT-avdrag som hade gjort
              att vi kunnat rusta såväl offentliga lokaler som flerbostadshus.
              Det handlar om inställning. Det handlar om att vi ska investera
              oss ur krisen, inte vänta och se vad som händer när de svåra åren
              är över.
            </seg>
            <seg n="110b223e">
              Fru talman! Avslutningsvis vill jag stanna där jag började, det
              vill säga bostadsbristen. En del tidningar har skrivit om bland
              annat Hyresgästföreningen. Man har haft en stor kampanj om staplandet
              av flyttkartonger. Jag välkomnar kampanjerna. Vi måste få i gång
              en debatt i Sverige om hur vi ska lösa bostadsbristen och få i
              gång bostadsbyggandet. Då måste vi ha många goda idéer och konkreta
              förslag.
            </seg>
            <seg n="b3f1a4ee">
              Fru talman! Jag har kortat mitt inlägg för att vi ska hinna en
              bit under kvällningen. Jag avslutar med att återigen yrka bifall
              till reservationerna 2 och 3.
            </seg>
          </u>
          <note type="speaker" n="78dc40c4">
            Anf. 181 EGON FRID (v):
          </note>
          <note n="3b306047">
            Fru talman! Jag vill inledningsvis yrka bifall till reservationerna
            3, 5 och 19.
          </note>
          <u who="egon_frid_85d7bf" xml:id="i-cc8cdd82274764a7-0" n="9b8b41bd" prev="i-6510a0ecef4d6fe9-0">
            <seg n="d08532fd">
              En hållbar utveckling omfattar inte bara ekonomiska och ekologiska
              aspekter utan även sociala. Alla ska ha rätt till en bra bostad
              utan krav på en ekonomisk insats. Vänsterpartiet arbetar för en
              rättvis och ansvarsfull bostadspolitik som sätter de mänskliga
              behoven före kraven på kortsiktig vinning. Trots att bostadsbristen
              fortsätter att öka har regeringen valt att i princip avveckla
              bostadspolitiken. Vi har i dag en lägre takt på byggnationen av
              hyresrätter trots stor efterfrågan och den tidigare högkonjunkturen.
            </seg>
            <seg n="14333c0d">
              I dag bor ca 70 procent av Sveriges befolkning i någon av de
              123 kommuner som uppger att de har bostadsbrist. Enligt kommunerna
              är unga och äldre de värst drabbade grupperna. Bara till de unga
              som efterfrågar en egen bostad behövs det 128 000 nya lägenheter.
              Den stora bostadsbristen leder naturligtvis även till att hemlösheten
              ökar i dag i Sveriges kommuner till stora umbäranden för de drabbade.
            </seg>
            <seg n="0b1657c7">
              Vänsterpartiets övergripande bostadspolitiska mål är att utveckla
              en flexibel bostadsmarknad med olika upplåtelseformer som skapar
              socialt hållbara boendemiljöer där alla får plats.
            </seg>
            <seg n="3aa146b9">
              Allmännyttan med dess viktiga hyresnormerande roll ska inte minst
              garantera att även människor utan kapital får tillgång till alla
              bostadsområden. För oss är det därför av största vikt att stärka
              allmännyttan och stoppa utförsäljningar av våra gemensamma tillgångar.
            </seg>
            <seg n="63c4f6f7">
              För en social bostadspolitik är det fundamentalt att hyrorna
              hålls på en låg nivå, så att de kan efterfrågas även av hushåll
              med de lägsta inkomsterna. För detta krävs bland annat att hyrestaket
              garanteras men också att det finns produktionsstöd som främjar
              byggandet av hyresrätter med rimliga hyror. En del av den statliga
              bostadspolitiken bör därför vara att säkerställa och utveckla
              allmännyttans ställning.
            </seg>
            <seg n="880643be">
              Det gemensamma syftet är att garantera en god boendestandard
              och hyror till självkostnad i hela landet. Den försvagning av
              allmännyttan som i dag pågår kommer att leda till en försämring
              av möjligheterna att föra en social bostadspolitik i framtiden.
              Allmännyttan är kommunernas viktigaste verktyg för att låta ett
              rättviseperspektiv genomsyra bostadspolitiken i enlighet med Vänsterpartiets
              mål för bostadspolitiken.
            </seg>
            <seg n="c5a5a76e">
              Ett argument som regeringen har använt sig av för att motivera
              utförsäljningen av allmännyttan är integration. Nu vet vi, som
              vi har sagt, att det är i välbärgade, attraktiva och ofta centrala
              områden som ombildningarna har skett. Det är därifrån som förfrågningarna
              kommer och inte från höghusens ytterområden där stora renoveringar
              är att vänta under de närmaste åren. Vänsterpartiet tycker att
              det är omoraliskt att lyfta över ansvaret för renoveringen av
              miljonprogrammet till hyresgästerna själva.
            </seg>
            <seg n="6717e2e1">
              I Helsingforssregionen har mer än 30 000 hyresrätter omvandlats
              till bostadsrätter eller är på väg att omvandlas. Dessa utförsäljningar
              har gjort att skattebetalarna förlorat ca 30 miljarder kronor
              av den kommunala förmögenheten. Det är helt orimligt att gemensamma
              tillgångar ska användas för att berika enskilda privatpersoner
              på det sätt som nu sker.
            </seg>
            <seg n="51f59b5d">
              Vänsterpartiet vill och har under flera år medverkat till att
              främja ett ökat byggande av hyresrätter. För att tydliggöra att
              både nyproduktionen och ombyggnationen av bostäder måste fortsätta
              krävs tydliga produktionsmål. Under den närmaste tioårsperioden
              bör det tillkomma minst 40 000 bostäder per år, av vilka hälften
              måste vara hyresrätter. Dessutom bör 65 000 bostäder per år renoveras
              och miljöanpassas under samma period. Staten har en självklar
              uppgift i att garantera alla invånare en god bostad och ska således
              även medverka till att produktionsmålen uppnås.
            </seg>
            <seg n="d3375b4b">
              Vilket ansvar är då regeringen beredd att ta för nyproduktionen
              av hyresrätter? Eftersom bostadsminister Mats Odell inte är här
              och svarar vill jag bjuda in honom till civilutskottet för att
              berätta om regeringens planer för byggandet av hyresrätter i våra
              kommuner.
            </seg>
            <seg n="7eae013b">
              Jag var och lyssnade på Dan Ericsson, Mats Odells statssekreterare,
              på Sabos förtroendekonferens. För en gångs skull var Dan Ericsson
              pratglad men när det kom till ansvaret för nyproduktionen av hyresrätter
              skyllde han på att det är kommunernas ansvar.
            </seg>
            <seg n="5fcc3694">
              Kom till utskottet, Mats Odell och Dan Ericsson, och berätta
              hur kommunerna ska klara sitt bostadsförsörjningsansvar om de
              inte får stöd av den nationella nivån i form av någon sorts produktionsstöd
              för att pressa ned kostnaderna på byggkalkylerna!
            </seg>
            <seg n="f4df65e6">
              Vänsterpartiet var drivande då de tidigare produktionsstöden
              för hyresrätter infördes och även när de förlängdes till 2008.
              Tanken med avvecklingen av stöden år 2008 var att systemet skulle
              komma att ersättas med ett jämförbart permanent system som skulle
              garantera en fortsatt produktion av billiga hyresrätter. Tvärtemot
              detta har den borgerliga regeringen på kort tid hunnit avskaffa
              de produktionsstöd som, samtidigt som avtrappningen av räntebidraget,
              startade redan vid årsskiftet 2006/07. Detta gjordes utan att
              något nytt bostadsfinansieringssystem presenterats.
            </seg>
            <seg n="98e32ec3">
              Vänsterpartiet vill tvärtemot regeringen satsa på nyproduktion
              av billiga, energisnåla bostäder. Vi vill införa ett reformerat
              investeringsstöd från 2011 och låta investeringsstimulansen bli
              startraketen i ett nytt produktionsstöd med syfte att stödja nyproduktion
              av hyresrätter och nödvändiga ombyggnationer i det befintliga
              beståndet.
            </seg>
            <seg n="3bc00ef0">
              Även bostadsbidraget har en viktig roll att fylla för att möjliggöra
              en social bostadspolitik. I dag har bostadsbidraget både en familjepolitisk
              och en bostadspolitisk målsättning. Vänsterpartiet anser att målet
              ska förtydligas så att bidragen förhåller sig till de bostadspolitiska
              målen. Trångboddheten i Sverige ökar igen, och bidragens uppgift
              ska vara att ge ekonomiskt utsatta hushåll möjlighet att efterfråga
              goda och tillräckligt rymliga bostäder.
            </seg>
            <seg n="1c77ca0f">
              På sikt vill vi att fler grupper ska omfattas av bidraget än
              vad dagens regler medger. Vi har därför förslag på att ta bort
              den regel som i dag hindrar barnlösa personer över 28 år att söka
              bostadsbidrag. I framtiden måste systemet dessutom ta större hänsyn
              till inkomst- och boendekostnadsutvecklingen än i dag.
            </seg>
            <seg n="e64ea2ba">
              Vänsterpartiet ser att regeringen för en bostadspolitik som saknar
              alla sociala ambitioner. Vårt hem har förvandlats till ännu en
              kapitalvara. Ledorden för regeringen är att vi ska konsumera vår
              bostad. För den som har möjligheten att göra detta hägrar valfriheten.
              Men valfrihet för de besuttna är varken en nyhet eller en framtid.
              Vad marknaden aldrig kan garantera är allas rätt till en god bostad.
              Men detta är inte ett huvudbry för regeringen. Borta är målet
              att tillfredställa allas behov av en god bostad.
            </seg>
            <seg n="f585caf8">
              Regeringen har med all önskvärd tydlighet klargjort att det är
              en politik för vissa utvalda som man för. Detta visas tydligt
              genom att regeringen i budgetpropositionen den här mandatperioden
              föreslår att de bostadspolitiska målen ändras till följande: Målet
              för området Bostadsmarknad är långsiktigt väl fungerande bostadsmarknader
              där konsumenternas efterfrågan möter ett utbud av bostäder som
              svarar mot behoven.
            </seg>
            <seg n="26921068">
              Vänsterpartiet vill att målet, vilket vi inom den rödgröna oppositionen
              är eniga om, för bostadspolitiken ska vara att alla ska ges förutsättningar
              att leva i goda bostäder till rimliga kostnader och i en stimulerande
              och trygg miljö inom långsiktigt hållbara ramar. Boende- och bebyggelsemiljön
              ska utgå från människors behov och bidra till jämlika och värdiga
              levnadsförhållanden och särskilt främja en god uppväxt för barn
              och ungdomar. Vid planering, byggande och förvaltning ska en ekologiskt,
              ekonomiskt och socialt hållbar utveckling vara grund för verksamheten.
            </seg>
            <seg n="ba3da125">
              Sett i perspektivet av regeringens brist på bostadspolitik är
              det naturligtvis ingen överraskning att regeringen valt att omformulera
              det tidigare målet för bostadspolitiken. När alla byts ut mot
              vissa cementeras segregationen och utanförskapet ytterligare.
              Vänsterpartiet värnar hyresrätten, hyresgästen och medborgarskapet.
            </seg>
            <seg n="2141edf2">
              Fru talman! Vänsterpartiet står naturligtvis bakom alla sina
              reservationer i betänkandet, särskilt de konsumentpolitiska reservationerna,
              även om jag här har pratat om bostadspolitiken. Jag yrkar, som
              jag sade tidigare, bifall till reservationerna 3, 5 och 19.
            </seg>
            <seg n="3d82e203">
              I betänkandet finns också vårt särskilda yttrande angående anslagsfördelningen
              inom utgiftsområde 18. Regeringens budgetramar gick igenom, och
              vi kan nu enbart genom detta särskilda yttrande berätta hur Vänsterpartiets
              budgetmotion med en välfärdsoffensiv och en satsning på bland
              annat bostadspolitiken står som ett alternativ till regeringens
              skattesänkningar och kapitalöverföringar till välbärgade.
            </seg>
            <seg n="a4202eb7">
              Läs budgetmotionen och ha en god jul i slott och koja, hyresrätt
              till alla kommer jag att fortsätta att stoja!
            </seg>
          </u>
          <note type="speaker" n="98449585">
            Anf. 182 JAN LINDHOLM (mp):
          </note>
          <u who="jan_lindholm_8746bf" xml:id="i-b23fb36bcd759bdc-0" n="114d7802" next="i-de9a947b1688c3da-0">
            <seg n="041ad76b">
              Fru talman! I Miljöpartiets budgetmotion konstaterar vi att världen
              och även Sverige befinner sig i en konjunktursvacka och samtidigt
              i en global klimat- och miljökris. De flesta har troligen inte
              insett vidden av dessa problem.
            </seg>
            <seg n="ed47ddd8">
              Amerikanska myndigheter beräknar att brytvärda tillgångar av
              bauxit, koppar, zink och ytterligare några så kallade nyckelmetaller
              kommer att vara slut inom 2030 år. Järnfyndigheterna, beräknar
              samma myndighet, kommer att räcka i 6070 år, allt under förutsättning
              av en global efterfrågeökning på i snitt 23 procent. Då ska vi
              komma ihåg att efterfrågeökningen av mineraler i länder som Kina,
              Indien och ytterligare några snabbväxande ekonomier mycket väl
              kan ligga runt 10 procent.
            </seg>
            <seg n="cabe75c6">
              Redan i dag dammsuger kinesiska företag världen efter återvinningsbara
              metaller i sopbergen. Ni vet säkert alla att de flytande sopbergen
              i Stilla havet motsvarar två gånger USA:s totala yta och att 90
              procent av världshavens fiskbestånd redan är så hårt fiskade att
              de inte klarar sin reproduktion. Även om vi helt stoppade alla
              koldioxidutsläpp på hela jorden skulle medeltemperaturen fortsätta
              att stiga i ungefär 20 år innan effekten av alla de utsläpp som
              redan har skett klingade av.
            </seg>
            <seg n="d1fa5539">
              För att förkorta mitt anförande, fru talman, hoppar jag över
              ytterligare fyra exempel som jag hade tänkt nämna, men jag hoppas
              att alla ändå ska inse att miljökrisen, klimatkrisen och den ekonomiska
              krisen hänger intimt samman.
            </seg>
            <seg n="67a89825">
              Rovdriften och överutnyttjandet har ansträngt de livsuppehållande
              systemen, hur man än väljer att definiera dem, till den grad att
              de riskerar att sluta fungera. Många av våra så kallade råvaror
              måste ersättas med någonting nytt. Med nya känsligare mättekniker
              har det blivit svårt att hitta rent vatten och ren luft. Civilisationens
              avfall i form av nanometerstora partiklar finns spridda i stort
              sett över hela planeten. Plastpartikelfritt dricksvatten, ja,
              det kan man kanske bara få från smältande glaciärer.
            </seg>
            <seg n="baa86a2b">
              Det blir allt svårare att blåsa upp de ekonomiska luftslotten
              när de grundläggande villkoren för produktion är så allvarligt
              skadade. Så länge världens ledare inte förstår att ständig expansion
              på en begränsad planet inte är möjlig kommer kriserna att återkomma
              allt oftare.
            </seg>
            <seg n="9c4d51ee">
              Fru talman! Trots alla dessa svårigheter anser Miljöpartiet att
              regeringen har misslyckats med att hantera den svenska delen av
              konjunkturkrisen. Den irrationella ekonomiska politik som regeringen
              fört de senaste åren har allvarligt skadat svensk ekonomi. Fler
              än nödvändigt har därför kastats ut i arbetslöshet och ovisshet.
              Regeringens tydliga signaler om att det gäller att spara sig ur
              krisen har anammats av såväl hushåll som företag och myndigheter,
              vilket lett till att produktions- och sysselsättningsfallet blivit
              större än nödvändigt. Vägen tillbaka är därför längre än den skulle
              behövt vara.
            </seg>
            <seg n="841ba749">
              Samtidigt som allt fler inser att det inte är möjligt att spara
              sig ur krisen vet vi att den nya ekonomin måste bygga på andra
              grunder än den gamla. Den nya ekonomin måste lämna ett betydligt
              mindre fotavtryck i de livsuppehållande systemen. Många giftiga
              ämnen måste helt plockas bort från produktionen och från konsumentprodukterna.
              Utsläppen från verksamheterna måste ned och resursbehoven minskas
              genom smart teknik, kanske till en tiondel av vad vi vant oss
              vid i det överdådiga slöseriets epok som vi nu måste lämna bakom
              oss.
            </seg>
            <seg n="49b9ef59">
              För att möta de stora utmaningar som Sverige och hela vår värld
              står inför föreslår Miljöpartiet, till skillnad från regeringen,
              omfattande investeringar i jobb, utbildning, välfärd, klimat och
              miljö. Samtidigt avvisar vi bestämt ofinansierade skattesänkningar
              som långsiktigt undergräver de offentliga finanserna. Miljöpartiet
              tar stort ansvar för den offentliga ekonomin. Ordning och reda
              i de offentliga finanserna är en förutsättning för en aktiv krispolitik.
            </seg>
            <seg n="d15263f7">
              Vi väljer att till skillnad från regeringen satsa på sådant som
              även kan utvecklas i en globaliserad värld med krympande resurser
              som ändliga råvaror, ansträngda ekosystem och alla de övriga restriktioner
              som ett nytt klimat innebär. Med investeringar i klimatsmart infrastruktur
              förbereder vi landet för en omställning som minskar klimatutsläppen
              samtidigt som framkomligheten förbättras och tillgängligheten
              ökar för alla.
            </seg>
            <seg n="2b496ae7">
              (ANDRE VICE TALMANNEN: Jag vill påminna om att debatten gäller
              samhällsplanering och bostadsförsörjning.)
            </seg>
            <seg n="ada7faf4">
              Vartenda ord jag hittills sagt har handlat om samhällsplanering.
            </seg>
            <seg n="cd403735">
              Vi anvisar breda energieffektiviseringsprogram som underlättar
              övergången till hållbar teknik och sänker kostnaderna för konsumenternas
              energibudgetar. Den stora skillnaden mellan Miljöpartiets och
              den moderatledda högerregeringens bedömningar och budgetförslag
              ligger, fru talman, inte inom utgiftsområde 18, men jag ska självklart
              säga något om de punkter inom detta utgiftsområde där vi gör olika
              prioriteringar.
            </seg>
            <seg n="4d6fb812">
              Regeringen har uppenbarligen inte för avsikt att sjösätta det
              kunskapsutvecklingsprogram som Miljörådet föreslagit. Miljöpartiet
              anser att det är högprioriterat och att arbetet med att nå de
              av riksdagen fastställda miljömålen är viktigt. Miljörådets förslag
              om ett särskilt kunskapsutvecklingsprogram för att öka kompetensen
              och förståelsen för kopplingen mellan miljö och planeringsfrågor
              hos alla inblandade är viktigt om det ska bli möjligt att nå de
              uppsatta målen för en god bebyggd miljö.
            </seg>
            <seg n="4729aca9">
              Att miljöhänsynen måste få ökat inflytande i planeringsprocessen
              tror jag att de flesta inser när klimatförändringarnas mer konkreta
              konsekvenser blir påtagligare. De senaste åren har vi sett gott
              om exempel på dagvattensystem som inte klarar av att svälja ökande
              vattenvolymer vid snabba korta skyfall. Vi har sett trummor under
              vägar och järnvägar som är underdimensionerade, hus som underminerats
              på grund av tidigare helt otänkbara erosioner och hela byggnadsverk
              som glidit i väg när markvattennivåerna gjort marken instabilare
              än man i kalkylerna räknat med när man projekterat, planerat och
              byggt.
            </seg>
            <seg n="779921f2">
              Miljöpartiet de gröna vill genomföra Miljörådets förslag så fort
              som möjligt och lägger därför för detta ändamål 200 miljoner kronor
              utöver regeringens förslag för vardera år 2010, 2011 och 2012.
            </seg>
            <seg n="9504d502">
              Den moderatledda högerregeringens politik har kännetecknats av
              att man slår systematiskt på de svaga grupperna i samhället. Mest
              arbete har man lagt ned på att förstöra solidaritetstänkandet
              mellan medborgarna. De senaste veckorna har a-kassan varit det
              tydligaste exemplet på hur man exkluderar människor från samhällsgemenskapen.
            </seg>
            <seg n="19ff5b15">
              Hissbidraget var, liksom angreppet på a-kassan, ett av de första
              områdena där högerregeringen gick in och förstörde. I den första
              budgeten man lade, hösten 2006, strök man hissbidraget. Äldre
              människor och andra med svårigheter att gå i trappor hänvisades
              till att bo på markplanet.
            </seg>
            <seg n="00ae7612">
              Unga friska högerpolitiker kanske tycker att det är en obetydlig
              fråga, men för dem som berörs är det ännu ett exempel på hur alliansen
              systematiskt slår ut människor.
            </seg>
            <seg n="0a7830d4">
              Det fria val man så ofta talar om på den sidan i politiken är
              föga värt när det ena efter det andra av de solidariska system
              vi byggt upp i vårt välfärdssamhälle raseras enbart för att möjliggöra
              kraftiga skattesänkningar för de mest välbärgade. Att högerregeringen
              dessutom lånar till skattesänkningar är förmodligen en del i den
              plan man har att kommande år kunna motivera ytterligare nedskärningar
              i välfärden med kapitalkostnader för redan intecknade skattesänkningar
              som argument.
            </seg>
            <seg n="f9fa6ccf">
              Miljöpartiet de gröna föreslår ett nytt hissbidrag med början
              2011 med 100 miljoner, som vi sedan fördubblar 2012. För oss är
              det viktigt att det befintliga bostadsbeståndet utvecklas för
              att möta de krav som en åldrande befolkning innebär. Miljöpartiet
              anser att det är en överkomlig investering för att göra det möjligt
              för fler att bo kvar längre i sina bostäder.
            </seg>
            <seg n="fb3136a5">
              Regeringen lägger enorma summor på att öka bullret, inte minst
              i våra städer. Genom stora satsningar på nya vägar, inte minst
              så kallade förbifarter, ökar man trafiken i städernas kärnor,
              men även i bostadsområdena. Forskningen är entydig: Förbifarter
              ökar biltrafiken även i de områden man avser att avlasta. Resultatet
              blir mer buller.
            </seg>
            <seg n="530a4acf">
              Miljöpartiet har en helt annan syn på stadsförnyelse, nybebyggelse
              och infrastruktur. Den bygger på att vi ska göra staden människovänligare.
            </seg>
            <seg n="791c7b57">
              Miljöpartiet föreslår en särskild satsning för att minska problemen
              med buller genom ett riktat stöd till den högskola eller det universitet
              som vill ta på sig ansvaret för kunskapsutveckling på bullerområdet.
              Vi kan även tänka oss att ett bullerinstitut inrättas vid Boverket
              eller vid det nya Trafikverket med stöd av dessa pengar. Vi anvisar
              ett årligt anslag om 10 miljoner för ett bullerinstitut.
            </seg>
            <seg n="e7d1e68e">
              Ett annat exempel, fru talman, på hur den moderatledda högerregeringen
              systematiskt slår mot de svaga grupperna är fonden för fukt- och
              mögelskador. Den lade högerregeringen ned med motiveringen att
              problemet inte längre fanns. I dag presenterade Villaägarnas riksförbund
              en rapport som visar att 98 procent av alla hus med enstegstätade
              fasader har problem med fukt.
            </seg>
            <seg n="54ab7097">
              Enligt Anticimex rapporter har 30 procent av alla hus byggda
              med krypgrund allvarliga fukt- och mögelproblem, liksom många
              av de hus som på 1970-talet byggdes på betongplattor. 3H-studien,
              med över 10 000 hushåll här i Helsingforssområdet som underlag,
              pekar på att 40 procent upplever olägenheter av dålig inomhusmiljö.
              Boverkets och Energimyndighetens egna studier visar att 40 procent
              av alla skolor i vårt land har allvarliga fuktproblem. 80 procent
              är så dåliga att de antingen har fuktproblem eller riskerar att
              få dem, bedömer man. Det är alltså bara 20 procent av skolorna
              som är av sådan kvalitet att de varken riskerar att få dessa problem
              eller redan har dem.
            </seg>
            <seg n="ae42bd18">
              Det kan inte ha undgått regeringen att problemen existerar. Allt
              fler blir sjuka på grund av det som i folkmun kallas för sjuka
              hus. Ofta har de drabbade förlorat en så stor del av sin arbetsförmåga
              att de har svårt att ta strid för sina rättigheter. Ibland sitter
              de drabbade familjerna fast med stora lån för ett hus de inte
              kan bo i, och hela familjen tvingas bo i en liten lägenhet, samtidigt
              som en stor del av ekonomin går åt till lån för ett obeboeligt
              hus som inte går att sälja. Långtidsstudier visar att många aldrig
              återgår till full arbetsförmåga. Detta faktum struntar den moderatledda
              högerregeringen fullständigt i. Tala om att utesluta människor
              från samhällsgemenskapen! Det är den här regeringens signum: att
              trampa på dem som redan ligger.
            </seg>
            <seg n="dbaa6d86">
              Miljöpartiet anser att ansvaret självklart ligger hos byggindustrin,
              men att regeringen snarast måste ta initiativ till en överenskommelse
              med branschen om ett nytt avtal som grund för en ny fond för fukt-
              och mögelskadade hus. Till att börja med lägger Miljöpartiet i
              sitt budgetförslag 10 miljoner årligen, vilket naturligtvis bara
              ska ses som ett stöd för regeringens förhandlingar med byggindustrin,
              som naturligtvis är de som ska stå för de stora ekonomiska delarna
              när det gäller ansvaret för inomhusmiljön.
            </seg>
            <seg n="add51d91">
              Boverket har i sitt äskande till regeringen begärt ett mindre
              anslag för att fortsätta bearbetandet av den information som man
              har samlat in i Betsiprojektet, som har kartlagt inomhusmiljön
              i Sverige. Att regeringen inte beviljar dessa i sammanhanget mycket
              små summor visar hur den moderatledda högerregeringen systematiskt
              prioriterar bort de svagaste i samhället.
            </seg>
            <seg n="e8e88025">
              Man skulle även kunna fråga sig om det är så illa att regeringen
              är rädd för mer kunskaper om inomhusmiljön och dess betydelse
              för folkhälsan. Högerregeringen är på många andra områden direkt
              kunskapsfientlig, så det vore kanske inte så förvånande om den
              är ovillig att bygga bostadspolitiken på kunskap och det är det
              som ligger bakom att man gör vad man kan för att förhindra kunskapsutveckling
              vad gäller inomhusmiljö, bostäder och planering.
            </seg>
            <seg n="52fd8a09">
              Fru talman! Miljöpartiet föreslår alltså ökade anslag för kunskap
              och åtgärder för att de som drabbats av okunskapen inom byggsektorn
              ska få rimligt stöd och hjälp samt för att misslyckanden inom
              byggsektorn inte ska behöva ske i framtiden. Regeringen, å sin
              sida, satsar på att blunda och hålla för öronen och vägrar avsätta
              medel för ökad kunskap inom byggsektorn.
            </seg>
            <seg n="09db1f6f">
              Miljöpartiet de gröna föreslår även en satsning för att anpassa
              bostadsbestånden till en åldrande befolkning. Vi ser behoven och
              blundar inte för gamla misstag. Miljöpartiet de gröna har en politik
              som förebygger och därför på sikt sänker kostnaderna och ger högre
              välfärd, men som också innebär att politiken just nu måste ta
              ansvar och våga satsa.
            </seg>
            <seg n="b42a6597">
              Fru talman! Jag skulle kunna fortsätta att prata länge om skandalen
              att regeringen helt avskaffat de bostadspolitiska målen och ersatt
              dem med ett konstaterande att den som söker bostad ska mötas av
              ett utbud som överensstämmer med den efterfrågan som den sökande
              kan visa. Det är ännu ett exempel på hur regeringen slår mot de
              svaga.
            </seg>
            <seg n="8c34ef84">
              Regeringens bostadspolitiska mål är inget annat än ett hån mot
              dem som saknar ekonomiska möjligheter till efterfrågan på den
              marknad som regeringen helt förlitar sig på. Det är uppenbart
              att regeringen inte har förstått att politikens uppgift är att
              gå in och stötta där marknaden inte tar ansvar. Men jag väljer
              att avstå från att prata om det, eftersom jag gjort det så många
              gånger förut. Jag mår bara så illa, fru talman, varje gång jag
              ser hur regeringen systematiskt trampar på dem som redan ligger
              ned.
            </seg>
            <seg n="d5528494">
              Det finns mycket mer som borde sägas om de förslag som den moderatledda
              högerregeringen avspisar med detta betänkande, förslag som handlar
              om att värna den enskilde och skydda de svaga. Men tiden rusar,
              och jag ser, fru talman, att jag för länge sedan överskridit min
              tid.
            </seg>
            <seg n="87632512">
              Med detta som bakgrund skulle jag naturligtvis kunna yrka bifall
              till flera saker. Jag står självklart bakom samtliga Miljöpartiets
              reservationer, men nöjer mig med att yrka bifall till reservationerna
              1, 3 och 18.
            </seg>
            <seg n="f12a43a1">
              Jag vill avsluta med att önska alla kolleger, särskilt fru talmannen,
              en god jul och ett gott nytt år.
            </seg>
            <seg n="48afe265">
              (ANDRE VICE TALMANNEN: Jag försökte läsa i betänkandet så mycket
              jag hann under tiden. Det var inte mycket av anförandet som verkade
              höra till det område som skulle debatteras i dag. Vi hade också
              vädjat att man skulle försöka hålla nere anförandena, men Jan
              Lindholms anförande översteg tiden med 25 procent.)
            </seg>
          </u>
          <note n="2539551d">
            Anf. 183 EWA THALÉN FINNÉ (m):
          </note>
          <u who="jan_lindholm_8746bf" xml:id="i-de9a947b1688c3da-0" n="114d7802" prev="i-b23fb36bcd759bdc-0">
            <seg n="a1c36eb5">
              Fru talman! I Moderaternas Sverige vill vi ha balans på bostadsmarknaden.
              Det finns miljö- och klimatsmarta bostäder av olika slag för olika
              människor som befinner sig i olika skeden av livet. När människans
              behov förändras är det möjligt att snabbt hitta den bostad man
              behöver.
            </seg>
            <seg n="38193b6a">
              Dagens politiska mål för bostadspolitiken ligger väl i linje
              med våra åsikter och är fastslagna av riksdagen. De lyder:
            </seg>
            <seg n="91097bbd">
              Målet för bostadsmarknaden är långsiktigt väl fungerande bostadsmarknader
              där konsumenternas efterfrågan möter ett utbud av bostäder som
              svarar mot behoven.
            </seg>
            <seg n="fcf5d331">
              Målen för hållbart samhällsbyggande är att fysisk planering,
              byggande och lantmäteriverksamhet ska vara ändamålsenliga. Syftet
              är att ge alla människor en från social synpunkt god livsmiljö
              där långsiktigt god hushållning med mark, vatten, naturresurser
              och energi samt ekonomisk tillväxt och utveckling främjas. Hållbart
              samhällsbyggande ska bidra till en minskad påverkan på klimatet.
            </seg>
            <seg n="9f74b934">
              Jag kan konstatera att vänstersidan förfasar sig över att människor
              ska kunna bo som de vill. De vill enligt sin reservation om målet
              för bostadspolitiken att det politiska etablissemanget ska bestämma.
              Det vill inte vi. Vi vill främja människors enskilda val.
            </seg>
            <seg n="214f2224">
              Självklart är de övergripande målen nedbrutna i delmål. Några
              få av resultaten tänker jag lyfta fram här i kväll.
            </seg>
            <seg n="77cfcd7e">
              För att öka valfriheten har alliansen för det första infört en
              ny boendeform, ägarlägenheter. För det andra bereder alliansregeringen
              för närvarande tillval och frånval för hyreslägenheter för att
              de boende ska ha möjlighet att välja vilken standard och utrustning
              de vill ha i sin lägenhet och att detta ska få genomslag på hyran.
            </seg>
            <seg n="8c9fc09a">
              För det tredje har vi tagit bort stopplagen för kommunerna när
              det gäller möjligheten att sälja fastigheter i det kommunala bostadsbolaget,
              vilket innebär att de boende som vill kan få köpa sitt hus för
              att bilda bostadsrätt.
            </seg>
            <seg n="a94e0768">
              När det gäller etablering på bostadsmarknaden kan vi konstatera
              att det fortfarande råder bostadsbrist, något vi har haft under
              mycket lång tid. År 2008 bedömde 142 kommuner att de hade bostadsbrist.
              År 2009 är motsvarande siffra 139 en mycket marginell skillnad,
              men siffran går åtminstone något lite åt rätt håll.
            </seg>
            <seg n="f3e7f5fa">
              Däremot kan vi konstatera att med de stora ungdomsgenerationer
              som kommande år ska ut på bostadsmarknaden är situationen besvärlig,
              framför allt i storstadsregionerna och på högskoleorterna.
            </seg>
            <seg n="f707090d">
              För att även göra det möjligt för dem med sämre betalningsförmåga,
              bland annat ungdomar eller personer med betalningsanmärkningar,
              att etablera sig på bostadsmarknaden kan sedan 2007 kommuner med
              visst statligt stöd ge hyresgarantier. För perioden den 1 december
              2008 till den 30 november 2009 har det beviljats 520 garantier
              i 19 kommuner. Tyvärr kan vi konstatera att efterfrågan på garantierna
              inte är så stor som vi hade trott att den skulle bli, men för
              hushåll som fått garantin är naturligtvis skillnaden stor. De
              har fått ett förstahandskontrakt.
            </seg>
            <seg n="d79a1bc4">
              Fru talman! Sveriges bostadsbestånd består av knappt fyra och
              en halv miljoner permanentbostäder. Av beståndet är 45 procent
              småhus och 55 procent flerbostadshus. Totalt sett upplåts ungefär
              44 procent av bostäderna med hyresrätt. Hyresrätten är därför
              klart den vanligaste bostadsformen. Det är något att ha med sig
              när vi diskuterar upplåtelseformer, eftersom emellanåt när vänstersidan
              diskuterar det låter som om hyresrätten är på väg att försvinna.
              Men det stämmer inte.
            </seg>
            <seg n="a313c5f7">
              Bostadsbyggandet i Sverige har under halva 1990-talet och hela
              2000-talet varit alldeles för lågt. Tyvärr har bostadsbyggandet
              under det senaste året minskat än mer. Det är olyckligt och hänger
              framför allt ihop med finanskrisen och därefter med den pågående
              lågkonjunkturen. Under 2009 beräknar Boverket att antalet påbörjade
              bostäder kommer att uppgå till ca 16 500. Framför allt är det
              byggandet av ägda bostäder som har sett den största minskningen.
              Människor har inte velat eller kunnat köpa en bostad, vilket omedelbart
              gör att byggbranschen slår till alla bromsar, trots att vi kan
              se att det finns en stor efterfrågan på hyresrätter.
            </seg>
            <seg n="a1898e2e">
              Byggprognosen för 2010 ser lite ljusare ut, ca 20 500 bostäder.
              Det är inte på långa vägar en tillräcklig uppgång, men det är
              en ökning. Här vill jag sända en uppmaning till kommunerna. Det
              är viktigt att ha en genomtänkt markpolitik och att ha planberedskap,
              för när det vänder är det bra om det går att bygga.
            </seg>
            <seg n="81f3f37f">
              Oroväckande är emellertid att byggkostnaderna i princip inte
              har sjunkit, trots lågkonjunkturen, utan möjligen avstannande
              priser är åter på väg upp. Detta är som jag ser det ett resultat
              av dålig konkurrens inom byggmaterialindustrin i kombination med
              dålig effektivitets- och produktivitetsutveckling i byggsektorn.
              Här vilar ett stort ansvar på byggsektorns aktörer.
            </seg>
            <seg n="f647f625">
              Från alliansens sida strävar vi efter att förbättra bostadsmarknadens
              funktionssätt genom att skapa långsiktiga och stabila villkor
              för ägande och byggande av bostäder i alla upplåtelseformer. Viktigast
              i detta sammanhang är en fungerande finansmarknad för nyproduktion,
              men även regelförenklingar är en viktig del.
            </seg>
            <seg n="5a88fffa">
              De nya reglerna för strandskyddet och den kommande plan- och
              bygglagen tror vi i alliansen kommer att ge resultat. Sedan måste
              jag framhäva att byggsektorn själv har ett stort ansvar för att
              öka sin effektivitet. Det görs en del, men positiva erfarenheter
              tas inte om hand på ett bra sätt och förmedlas vidare. Detta framkommer
              bland annat av Statskontorets rapport Sega gubbar . Det måste
              byggsektorn ta till sig.
            </seg>
            <seg n="aa7a323f">
              Fru talman! Jag ska göra något ytterligare nedslag i dagens betänkande.
              Den punkt där det råder mest oenighet mellan parterna gäller om
              skattebetalarnas pengar ska betalas ut till byggföretagen för
              att de ska bygga hyresrätter eller inte. Från alliansens sida
              är vi mycket tydliga: Svaret är nej. Om det behövs stöd till bostadssektorn
              ska det gå till de boende, inte till byggsektorn. Vi vill inte
              stoppa skattebetalarnas pengar i byggsektorns fickor en byggsektor
              där de stora aktörerna fortfarande gör bra vinster.
            </seg>
            <seg n="18279ef5">
              Jag kan konstatera att vänsterpartierna heller inte är samstämmiga
              när det gäller hur mycket av skattebetalarnas pengar som ska betalas
              till byggsektorn. Buden är olika. Socialdemokraterna vill tillskjuta
              400 miljoner kronor, Vänsterpartiet 550 miljoner kronor, och Miljöpartiet
              tillför inga medel alls för detta. Frågan är vad som gäller.
            </seg>
            <seg n="661f736d">
              Fru talman! Bostadsmarknaden behöver normaliseras. Regeringen
              arbetar vidare för att uppnå en långsiktig och funktionell bostadsmarknad.
              Flera steg har tagits, men naturligtvis kan man inte ta alla steg
              samtidigt, utan olika delar faller på plats successivt. Med detta
              vill jag yrka bifall till utskottets förslag och avslag på reservationerna.
            </seg>
          </u>
          <note type="speaker" n="b859c826">
            Anf. 184 EGON FRID (v) replik:
          </note>
          <u who="egon_frid_85d7bf" xml:id="i-6510a0ecef4d6fe9-1" n="9b8b41bd" next="i-cc8cdd82274764a7-1">
            <seg n="cedc31f3">
              Fru talman! Det är inte min sak att recensera upplägget av debatterna,
              men när trycket på ett utskott blir så stort och vi får starkare
              krav på oss om vad man får prata om under sin debattid än vad
              tidigare utskott har fått vill jag markera och till protokollet
              anföra att jag inte tycker att det är rätt att det blir på det
              sättet.
            </seg>
            <seg n="047620a6">
              Begreppet samhällsplanering innefattar i alla fall 95 procent
              av det anförande som Jan Lindholm höll. Det är en viktig del av
              grunden också för bostadsbyggandet.
            </seg>
          </u>
          <note n="fd262e5f">
            (ANDRE VICE TALMANNEN: Egon Frid ska ställa frågan till Ewa Thalén
            Finné.)
          </note>
          <u who="egon_frid_85d7bf" xml:id="i-cc8cdd82274764a7-1" n="9b8b41bd" prev="i-6510a0ecef4d6fe9-1">
            <seg n="2e1b96b2">
              Ewa Thalén Finné odlar myten om att skattepengar går till byggföretagen
              om vi har bostadssubventioner. Det är en myt som bostadsminister
              Mats Odell också har varit bra på att sprida i stället för att
              skapa förutsättningar för att det ska byggas fler hyresrätter.
            </seg>
            <seg n="002ec538">
              Denna myt måste vi hjälpas åt att ändra på. Ewa Thalén Finné
              vädjade till kommunerna om att bygga fler hyresrätter och ha planer
              klara när marknaden vänder. Hur ska de allmännyttiga bostadsföretagen
              i Sveriges kommuner kunna bygga om man inte får stöd för att bygga
              hyresrätter som människor kan efterfråga?
            </seg>
            <seg n="042ba006">
              Det går att kanalisera bostadssubventionerna till byggherren,
              alltså till det allmännyttiga bostadsföretaget i kommunen eller
              till en privat byggherre som kan bygga hyresrätter. Det kommer
              då inte byggföretaget till godo utan hyresgästen, genom lägre
              hyra. Ser inte Ewa Thalén Finné denna möjlighet?
            </seg>
            <seg n="e4308769">
              Fru talman! Myten om att subventioner går till byggföretagen,
              säger Egon Frid. Jag ska säga: Det är ingen myt.
            </seg>
            <seg n="0b6cf459">
              Det viktigaste skälet för detta är att man inte behöver anstränga
              sig inom byggsektorn. Vi ser i rapport efter rapport att man har
              oerhört dålig produktivitet och effektivitetsutveckling. I den
              utredning som den förra regeringen gjorde 2005 konstaterades till
              och med att subventionerna med all sannolikhet inte hade pressat
              byggkostnaderna. Det som man måste göra är att få sektorn att
              fungera bättre och bygga billigare. Det är stort ansvar på byggherren
              när man upphandlar sitt byggande.
            </seg>
            <seg n="fffbb87f">
              Sedan är det de facto så att kommuner som vågar vi fick exemplet
              Gällivare bygga några få hyresrätter, som man egentligen inte
              trodde att man skulle kunna hyra ut, för hyresnivån blev dubbelt
              så hög mot vad man hade tidigare, har lyckats hyra ut varenda
              hyresrätt. Det visar ju att det finns en efterfrågan. Av det skälet
              ska man naturligtvis bygga. Man behöver inte göra stora projekt.
            </seg>
            <seg n="6fce1efa">
              Här spelar också dagens hyressättningssystem in. Om det allmännyttiga
              företaget har väldigt låga hyresnivåer vågar heller inte privata
              aktörer bygga, för man vet inte vad som händer, om det blir överklagan
              i Hyresnämnden. Självklart går det att bygga, men man får jobba
              för saken.
            </seg>
            <seg n="54044246">
              Hela den här sektorn måste ändå skärpa till sig, och det gör
              man inte om man får skattebetalarnas pengar.
            </seg>
          </u>
          <note n="5fe23f7b">
            Anf. 185 EWA THALÉN FINNÉ (m) replik:
          </note>
          <note type="speaker" n="211fb7bc">
            Anf. 186 EGON FRID (v) replik:
          </note>
          <u who="egon_frid_85d7bf" xml:id="i-6510a0ecef4d6fe9-2" n="9b8b41bd" next="i-cc8cdd82274764a7-2">
            <seg n="ab40acc0">
              Fru talman! Jag håller med om att hela den här sektorn behöver
              skärpa till sig, inklusive regeringen med sitt bostadspolitiska
              ansvar.
            </seg>
            <seg n="71bc17ad">
              Ewa Thalén Finné sade själv att byggkostnaderna fortsätter att
              öka. Det finns inget belägg för att det är bostadssubventionerna
              som har drivit upp kostnaderna. Det går att kanalisera. Detta
              är en sak som vi studerade mycket när vi skrev vår motion om ökad
              produktion av hyresrätter. Det går att styra bostadssubventionerna
              till byggherren, den som är beställaren av hyresrätter, för att
              kanalisera kostnaden till avsett ändamål, alltså till hyresgästens
              lägre hyra.
            </seg>
            <seg n="9decc9dc">
              Det är bara retorik som den borgerliga regeringen och även Ewa
              Thalén Finné använder, att det är skattebetalarnas pengar som
              stoppas i byggbolagens fickor. Det är att misskreditera en social
              bostadspolitik med nödvändiga produktionsstöd för att öka byggnationen.
            </seg>
            <seg n="ccc2640f">
              Hur kan Ewa Thalén Finné vara med och ta ansvar för att det bara
              igångsattes 5 800 hyresrätter 2008? Vi behöver bygga minst 10
              000 hyresrätter till i Sverige. Det gör vi inte genom efterfrågan,
              Ewa, utan det måste vi göra med produktionsstöd för att de kommunala
              och allmännyttiga bostadsföretagen och andra ska bygga. Vi kan
              uppnå det kommunala bostadsförsörjningsansvar som Mats Odell och
              Dan Ericsson säger att det är kommunernas ansvar att göra. Men
              hur, Ewa, ska kommunerna kunna ta sitt bostadsförsörjningsansvar
              om de inte får de ekonomiska redskapen till att bygga hyresrätter
              som människor kan betala hyrorna för?
            </seg>
          </u>
          <note n="2afe0213">
            Anf. 187 EWA THALÉN FINNÉ (m) replik:
          </note>
          <u who="egon_frid_85d7bf" xml:id="i-cc8cdd82274764a7-2" n="9b8b41bd" prev="i-6510a0ecef4d6fe9-2">
            <seg n="97c50f07">
              Fru talman! Egentligen skulle vi börja med att ha en liten diskussion
              om efterfrågan och om efterfrågan över huvud taget kan styra byggandet.
              Om man tittar på väldigt många andra sektorer kan man se att branscher
              brukar titta på hur efterfrågan ser ut. När de har konstaterat
              vad det finns för efterfrågan försöker de också möta den efterfrågan.
            </seg>
            <seg n="b0f1d0aa">
              Av någon obegriplig anledning sker inte detta inom bostadssektorn.
              Egentligen är det inte obegripligt eftersom den här sektorn aldrig
              har fått vara anpassad efter efterfrågan på grund av att det mer
              eller mindre alltid har funnits olika politiska styrmedel. Det
              var ändå så att den andra sidans politiker även styrde var hatthyllor
              skulle sitta, hur långa diskbänkarna skulle vara och så vidare.
              Det här har vi tagit bort, men det har naturligtvis skapat en
              sektor som inte är van att titta på vad de som ska bo vill ha.
              Det är det vi vill eftersträva för att normalisera bostadssektorn.
            </seg>
            <seg n="78b8de34">
              Jag är tvärsäker på att det kommer att gå, men självklart är
              det en process. Den här sektorn måste lära sig att utveckla produkter
              som folk efterfrågar. De har en lång väg kvar. Det ska jag villigt
              erkänna.
            </seg>
            <seg n="3c2509a7">
              Sedan måste jag tillägga att om inte kommuner plockar fram detaljplaner
              och är beredda att skapa förutsättningar för byggande blir det
              heller ingenting byggt. Det är det som är väsentligt.
            </seg>
          </u>
          <note type="speaker" n="4bd37563">
            Anf. 188 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-cb3d9220de759208-0" n="da74c889" next="i-2105cb833220b2d7-0">
            <seg n="7a307b5f">
              Fru talman! Jag vill börja där Ewa Thalén Finné slutade sitt
              anförande, nämligen med detta att subventionerna enbart har inneburit
              att man har skänkt bort pengar till byggsektorn. Jag tror inte
              alls att det är så. Under de perioder som vi har haft subventioner
              och stimulanser har detta genererat väldigt många bostäder. Sedan
              kan man föra en diskussion om hur de här pengarna används, men
              det finns åtminstone svart på vitt att de har genererat bostäder.
              Det tror jag har varit det primära.
            </seg>
            <seg n="cb64abf9">
              Ewa Thalén Finné borde kanske i stället ta sina borgerliga kommunföreträdare
              runt om i landet i örat. Där rear man ut olika offentliga institutioner
              som sedan dräneras på pengar. Där kan man lugnt snacka om att
              man tar skattepengar och ger dem rakt i handen på privata aktörer.
              Där tror jag att Ewa Thalén Finné tillsammans med sina borgerliga
              kolleger kanske skulle skrika lite högre.
            </seg>
            <seg n="f5464afa">
              Låt mig gå över till min fråga. I sitt anförande beskrev Ewa
              Thalén Finné ganska målande de oerhört dystra siffror för bostadsbyggande
              som vi har i det här landet just nu. I mångt och mycket håller
              jag med om den beskrivning hon gör. Det handlar om problem med
              konkurrens och ett antal andra problem. Kommunerna är inte tillräckligt
              aktiva och så vidare. Vad är då Ewa Thalén Finnés och den borgerliga
              alliansens lösningar? Är det bara att sitta med armarna i kors
              och vänta på att marknaden ska lösa detta? Det har uppenbarligen
              gått åt helt fel håll under de senaste åren. Ska det vara så att
              varje gång det är en högkonjunktur ska det byggas massor, och
              konjunkturen blir överhettad, och varje gång det är en lågkonjunktur
              ska bostadsbyggandet i stort sett krascha ned till noll?
            </seg>
          </u>
          <note n="581118d7">
            Anf. 189 EWA THALÉN FINNÉ (m) replik:
          </note>
          <u who="johan_lofstrand_5b1d8e" xml:id="i-2105cb833220b2d7-0" n="da74c889" prev="i-cb3d9220de759208-0">
            <seg n="acaac8cf">
              Fru talman! Man kan göra väldigt många olika saker med en historieskrivning.
              Om det är någonting jag kan tycka är intressant är det när Johan
              Löfstrand säger att subventionerna har genererat ett högt byggande.
              Vi kan titta på bostadsbyggandet under 2000-talet. Jag tror att
              det var ett lägre bostadsbyggande 2002. Jag är inte tvärsäker
              på hur det var 2001. Det var marginellt högre övriga år under
              2000-talet med ett undantag, nämligen 2006. Självfallet kan man
              leva på ett års byggande under väldigt lång tid, åtminstone i
              opposition.
            </seg>
            <seg n="46ed022f">
              I en marknadsekonomi är det ganska självklart att det spelar
              roll om det är högkonjunktur eller lågkonjunktur. En av de väsentligaste
              delarna är att när det blir lågkonjunktur minskar efterfrågan.
              Jag hörde till exempel från några kommuner i Sverige de hör i
              och för sig inte till bostadsbristkommunerna att de hade fått
              ett ökande problem med tomma bostäder. Det här gör naturligtvis
              att en och annan drar öronen åt sig.
            </seg>
            <seg n="4d420251">
              Det kommer alltid att variera mellan hög- och lågkonjunktur.
              Ett av skälen till det är det vi har sett i den här lågkonjunkturen,
              och som framför allt blev tydligt när vi fick en finanskris, nämligen
              att det är väldigt svårt att finansiera och få lån. Johan Löfstrand!
              Du kan inte tro att ert marginella stöd skulle ha löst finansieringsfrågan.
              Det är inte ens rimligt att tro det.
            </seg>
          </u>
          <note type="speaker" n="1d49dba7">
            Anf. 190 JOHAN LÖFSTRAND (s) replik:
          </note>
          <u who="johan_lofstrand_5b1d8e" xml:id="i-cb3d9220de759208-1" n="da74c889" next="i-2105cb833220b2d7-1">
            <seg n="0f24a608">
              Fru talman! Nej, jag tror inte att de pengar som vi har i budgeten
              i dag skulle lösa alla världsproblemen, men om vi hade styrt under
              den här mandatperioden hade vi inte sänkt skatten med 80 miljarder.
              Då hade nog vårt investeringsstöd kunnat vara en aning större.
            </seg>
            <seg n="a744784a">
              Jag tror däremot på politiskt mod och politisk vilja. Jag tror
              nämligen att om det är någonting man ska göra som politisk företrädare
              är det att försöka påverka marknaden. Något som åtminstone jag
              tror väldigt starkt på är att man ska försöka motverka stora konjunktursvängningar.
              Det gör man genom att i lågkonjunktur gasa lite extra, det vill
              säga stimulera marknaden lite grann så att det byggs, så att det
              när efterfrågan sedan kommer ska finnas hus och andra byggnader
              som är byggda och kan nyttjas. Så tycker jag att politiken ska
              fungera. Då finns det en politisk vilja och ett politiskt mod.
              Om man anser att bara marknaden ska sköta allting behöver vi knappt
              ha några sammanträden här i riksdagen. Då kan vi väl träffas lite
              då och då och stifta ett ramregelverk, och sedan får det vara
              bra. Men jag tror på politiskt mod och politisk vilja, och då
              handlar det om att hela tiden vidta åtgärder.
            </seg>
            <seg n="157fed9e">
              Om vi nu konstaterar att det är marknaden som ska lösa detta,
              eller uppenbarligen inte ska lösa det, vill jag ställa en fråga
              till Ewa Thalén Finné. Hyresgästföreningen har en kampanj eller
              sajt där man konstaterar att det är 216 000 unga människor som
              är utan bostad. Jag har inte kontrollerat siffran, men jag vet
              att nästan 50 procent av kommunerna uppger att de har bostadsbrist
              bland ungdomar. Min fråga är: Om vi inte kan styra bostadsbyggandet,
              hur ska vi då göra för att lösa bostadsbristen i landet? Det måste
              väl ändå vara ett bostadspolitiskt problem.
            </seg>
          </u>
          <note n="cddf4387">
            Anf. 191 EWA THALÉN FINNÉ (m) replik:
          </note>
          <u who="johan_lofstrand_5b1d8e" xml:id="i-2105cb833220b2d7-1" n="da74c889" prev="i-cb3d9220de759208-1">
            <seg n="535ab858">
              Fru talman! Självklart är bostadsbristen ett bostadspolitiskt
              problem. Också de låga bostadsbyggnadssiffrorna är ett problem.
              Det har vi aldrig stuckit under stol med. Och vi har under hela
              mandatperioden, med bostadsminister Mats Odell i spetsen, framhärdat
              att bostadsbyggandet i det här landet måste öka.
            </seg>
            <seg n="a2b52f64">
              Man gör väldigt mycket från regeringens håll. Man har en hel
              del överläggningar med sektorns olika aktörer där man försöker
              diskutera igenom vad som behövs och vad som kan göras bättre och
              där man också försöker följa upp tidigare rapport Skärpning gubbar
              . Det är Johan Löfstrand medveten om.
            </seg>
            <seg n="fc236872">
              Egentligen handlar den här debatten om att Socialdemokraterna
              anser att en subvention skulle lösa de här problemen. Det är inte
              trovärdigt, för vi har ju inte byggt det som behövdes ens när
              vi hade högkonjunktur och ett investeringsstöd. Att investeringsbidraget
              skulle ha varit större om vi inte hade sänkt skatter så kanske
              det hade varit. Men det hade förvärrat den här krisen, därför
              att då hade människor haft mindre pengar i plånboken och att konsumera
              för. Det är en av de viktiga aspekterna på frågan om att hålla
              samhällsekonomin i gång.
            </seg>
          </u>
          <note type="speaker" n="25d69eaa">
            Anf. 192 JAN LINDHOLM (mp) replik:
          </note>
          <u who="jan_lindholm_8746bf" xml:id="i-b23fb36bcd759bdc-1" n="114d7802" next="i-de9a947b1688c3da-1">
            <seg n="83857d7b">
              Fru talman! Jag vill börja med att säga att jag inte är särskilt
              bekväm med den form av politisk censur som jag tycker att fru
              talmannen delvis ägnar sig åt. Vi har nu hört Ewa Thalén Finné
              hålla ett anförande som också rimligtvis skulle handla om utgiftsområde
              18. Det var inte lätt att hitta några kopplingar mellan utgiftsområde
              18 och det som Ewa Thalén Finné talade om. Däremot kunde fru talmannen
              från rad 3 på s. 94 i betänkandet läsa mitt anförande nästan ordagrant.
              Jag har i och för sig stuckit in några ilskna små kilar mot den
              moderatledda högerregeringen, men det hör ju till politiken så
              att säga.
            </seg>
            <seg n="9c8f62bc">
              Jag tycker att det är obekvämt att vara utsatt för sådant här.
            </seg>
            <seg n="9e387d0e">
              Jag begärde replik därför att jag ville ställa en fråga till
              Ewa Thalén Finné. Den handlar naturligtvis om budgetområdet och
              om de förslag som vi från Miljöpartiet de gröna har. Det som jag
              är mest intresserad av är den kunskapsfientlighet som jag tycker
              mig skåda när man inte är intresserad av de förslag som finns
              när det gäller att se till att vi får bättre kvalitet i den byggda
              miljön. Vi har fattat beslut här i riksdagen om att vi ska arbeta
              med något som kallas för miljömålsanknuten kunskapsutveckling.
              Vi har ett miljöråd som har arbetat med detta och tagit fram förslag
              till satsningar på totalt 17 olika områden, varav ett berör utgiftsområde
              18.
            </seg>
            <seg n="0eda1d24">
              Det väljer majoritetssidan att lägga i någon sorts papperskorg.
              Jag skulle vilja veta varför.
            </seg>
          </u>
          <note n="7392cf49">
            Anf. 193 EWA THALÉN FINNÉ (m) replik:
          </note>
          <u who="jan_lindholm_8746bf" xml:id="i-de9a947b1688c3da-1" n="114d7802" prev="i-b23fb36bcd759bdc-1">
            <seg n="a7533ad2">
              Fru talman! Boverket har fått i uppdrag att titta på kvalitet
              i byggande och kvalitet i vårt nuvarande bestånd. Något som man
              har gjort är rapporten Betsi om inomhusmiljön. Vartefter frågorna
              kommer som rapporter till regeringen bereds de av Regeringskansliet.
            </seg>
            <seg n="e888ef98">
              Jag skulle vilja lyfta fram en annan fråga som Jan Lindholm tog
              upp i sitt anförande. Det gäller hissbidraget.
            </seg>
            <seg n="0f08477a">
              Jan Lindholm sade flera saker som inte stämmer med verkligheten.
              Hissbidraget fanns under knappt ett år, 2004. Det var från början
              begränsat av den socialdemokratiska regeringen ihop med Vänsterpartiet
              och Miljöpartiet. Man kunde konstatera att varje hiss kostade
              ungefär 1 miljon kronor. Det förslag på 100 miljoner som Miljöpartiet
              lägger kommer att ge ungefär 100 hissar.
            </seg>
            <seg n="6eedf77f">
              Hur mycket mer pengar vill Miljöpartiet i framtiden lägga på
              hissbidrag?
            </seg>
          </u>
          <note type="speaker" n="0877fad5">
            Anf. 194 JAN LINDHOLM (mp) replik:
          </note>
          <u who="jan_lindholm_8746bf" xml:id="i-f02cf488a22fe93c-0" n="114d7802">
            <seg n="b6cb85ec">
              Fru talman! Jag blir något förvånad över svaret som jag får när
              det gäller den miljömålsanknutna kunskapsutvecklingen.
            </seg>
            <seg n="2e2c425a">
              Ewa Thalén Finné hänvisar till Betsi och Boverkets arbete. Ni
              har inte beviljat Boverket de pengar de behöver. De har inte fått
              de 5 miljoner de vill ha för nästkommande år, de 3 miljoner de
              vill ha för 2011 och den miljon de vill ha för 2012 för att kunna
              utvärdera det material som de har samlat in under de senaste åren.
            </seg>
            <seg n="7f1f9f8e">
              Det blir inga rapporter med den finansiering som ni har gett
              Boverket. Ni kan ju inte säga att ni är intresserade när ni samtidigt
              stryker de punkterna i Boverkets budget.
            </seg>
            <seg n="4f535366">
              Jag tycker att det är anmärkningsvärt att ni inte försöker fullfölja
              det projekt som ni har startat. Jag uppfattar det som att ni är
              rädda för att plocka ut den information som finns där.
            </seg>
            <seg n="0ebc2922">
              Redan i den första sammanställningen ser det rätt illa ut. Det
              skulle behövas rätt stora insatser.
            </seg>
            <seg n="e420d9ae">
              Jag vill kommentera det andra som Ewa Thalén Finné nämnde i sitt
              anförande, att det skulle vara så stora skillnader mellan de tre
              oppositionspartiernas sätt att finansiera åtgärder på byggsektorn.
              Det beror på att vi har valt att lägga pengarna på olika sätt.
              Miljöpartiet har valt att tydligt säga att vårt stöd till byggsektorn
              ska vara knutet till klara och tydliga klimatmål. När det gäller
              byggsektorn handlar det om energieffektiviseringar.
            </seg>
            <seg n="2e2b2405">
              Vi har ungefär samma pengar som Vänsterpartiet och Socialdemokraterna
              har i sin budget, men vi har lagt dem som ett stöd som är villkorat
              till energieffektiviseringar. Vi tror att vi kommer dit i de rödgröna
              förhandlingarna om det program som vi ska genomdriva under nästa
              mandatperiod.
            </seg>
          </u>
          <note n="f0ce33ba" type="speaker">
            Anf. 195 EWA THALÉN FINNÉ (m) replik:
          </note>
          <u who="ewa_thalen_finne_b1f973" xml:id="i-cb2eb469145c24f6-0" n="dca4061c">
            <seg n="b9e3411d"/>
            <seg n="aac0dae0">
              Fru talman! Jag ska först kommentera frågan om Boverket.
            </seg>
            <seg n="75cfd4a2">
              Boverkets verksamhet har genomgått en utredning. Jag är säker
              på att Jan Lindholm är medveten om det. Boverkets nya generaldirektör
              som jag och en annan ledamot i bostadsutskottet har den stora
              äran att samverka med i insynsrådet gör ett fantastiskt jobb med
              Boverket. Hon har en ordentlig genomgång av Boverkets samtliga
              verksamheter.
            </seg>
            <seg n="9b179561">
              De signaler jag uppfattar i insynsrådet är att generaldirektören
              är inne på att man kommer att kunna få ut mycket mer av Boverkets
              budget i framtiden. Det får vi ju se. Hon verkar göra ett fantastiskt
              jobb.
            </seg>
            <seg n="feeaf591">
              Jan Lindholm konstaterar att ni satsar ungefär samma nivå som
              de andra två partierna på er planhalva.
            </seg>
            <seg n="4d580768">
              Nu skiljer det i och för sig lite pengar mellan Vänsterpartiet
              och Socialdemokraterna. Exakt vad ni satsar vet inte jag. Men
              det hamnade då under ett annat utskottsområde. Frågan är om man
              kan använda detta på samma sätt.
            </seg>
            <seg n="20cf3661">
              Men, som sagt, vi får se till våren om ni i ert förslag får ihop
              någonting så att det blir ett samstämmigt förslag. Det har vi
              inte sett än så länge.
            </seg>
          </u>
          <note n="38001e6e">
            15 § Beslut om uppskjuten ärendebehandling
          </note>
          <note n="c2049ec0">
            Kammaren beslutade på förslag av andre vice talmannen att ärendebehandlingen
            skulle fortsättas vid arbetsplenum onsdagen den 16 december .
          </note>
          <note n="19399ef3">
            16 § Bordläggning och beslut om förlängd motionstid
          </note>
          <note n="0b93c6c6">
            Anmäldes och bordlades
          </note>
          <note n="3111b149">
            Kammaren biföll talmannens förslag att motionstiden för dessa
            propositioner skulle förlängas till fredagen den 22 januari 2010
            .
          </note>
          <note n="6f27dba5">
            17 § Anmälan om interpellation
          </note>
          <note n="0867789f">
            Anmäldes att följande interpellation framställts
          </note>
          <note n="7d290081">
            den 14 december
          </note>
          <note n="a3daeebd">
            Jan Lindholm
          </note>
          <note n="4abb7166">
            Interpellationen redovisas i bilaga som fogats till riksdagens
            snabbprotokoll tisdagen den 22 december.
          </note>
          <note n="5cd92f82">
            18 § Anmälan om frågor för skriftliga svar
          </note>
          <note n="946e4a21">
            Anmäldes att följande frågor för skriftliga svar framställts
          </note>
          <note n="7d290081">
            den 14 december
          </note>
          <note n="4e0a2cae">
            Tina Acketoft
          </note>
          <note n="610607bc">
            Peter Hultqvist
          </note>
          <note n="c01cbdd0">
            Birgitta Eriksson
          </note>
          <note n="c01cbdd0">
            Birgitta Eriksson
          </note>
          <note n="94bdfa10">
            Hans Linde
          </note>
          <note n="0353b88f">
            Eva Olofsson
          </note>
          <note n="74a2c2c7">
            Else-Marie Lindgren
          </note>
          <note n="d31cb105">
            Torbjörn Lövendahl
          </note>
          <note n="f5c7089a">
            Amineh Kakabaveh
          </note>
          <note n="68724124">
            Frågorna redovisas i bilaga som fogats till riksdagens snabbprotokoll
            tisdagen den 22 december.
          </note>
          <note n="a76c0ce4">
            19 § Anmälan om skriftliga svar på frågor
          </note>
          <note n="ec3b633e">
            Anmäldes att skriftliga svar på följande frågor inkommit
          </note>
          <note n="7d290081">
            den 14 december
          </note>
          <note n="01d68d28">
            Ameer Sachet
          </note>
          <note n="4bfe391c">
            Bodil Ceballos
          </note>
          <note n="cfd463c2">
            Hans Backman
          </note>
          <note n="4fe77319">
            Max Andersson
          </note>
          <note n="b434eab4">
            Kerstin Engle
          </note>
          <note n="126afc09">
            Kent Härstedt
          </note>
          <note n="a4e33393">
            Urban Ahlin
          </note>
          <note n="01d68d28">
            Ameer Sachet
          </note>
          <note n="94bdfa10">
            Hans Linde
          </note>
          <note n="911574e4">
            Hillevi Larsson
          </note>
          <note n="f5c7089a">
            Amineh Kakabaveh
          </note>
          <note n="82cabd0d">
            Svaren redovisas i bilaga som fogats till riksdagens snabbprotokoll
            tisdagen den 22 december.
          </note>
          <note n="b94364e8">
            20 § Kammaren åtskildes kl. 23.20.
          </note>
          <note n="4e18d9ac">
            Förhandlingarna leddes
          </note>
          <note n="a8407a90">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
