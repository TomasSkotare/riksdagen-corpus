<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--84</head>
          <docDate when="2009-03-09">2009-03-09</docDate>
        </div>
      </front>
      <body>
        <div>
          <note n="7ed01d4c">
            ﻿
          </note>
          <note n="ce093bf7">
            Riksdagens protokoll
          </note>
          <note n="dcac4b8a">
            2009/10:84
          </note>
          <note type="date" n="82aaeca5">
            Tisdagen den 9 mars
          </note>
          <note n="4534a0b7">
            Kl. 13:00 - 15:09
          </note>
          <note n="daa60098">
            1 § Justering av protokoll
          </note>
          <note n="f1e34c6a">
            Justerades protokollen för den 1, 2 och 3 mars.
          </note>
          <note n="f0f37224">
            2 § Meddelande om frågestund
          </note>
          <note n="20e2eaeb">
            Förste vice talmannen meddelade att vid frågestunden torsdagen
            den 11 mars kl. 14.00 skulle följande statsråd närvara:
          </note>
          <note n="d1382f3e">
            Justitieminister Beatrice Ask (m), statsrådet Maria Larsson (kd),
            jordbruksminister Eskil Erlandsson (c), miljöminister Andreas
            Carlgren (c) och statsrådet Ewa Björling (m).
          </note>
          <note n="658eb92b">
            3 § Svar på interpellation 2009/10:229 om arbetslösheten och
            välfärden
          </note>
          <note type="speaker" n="c5538d00">
            Anf. 1 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-80d353983c554a18-0" n="614fd3a8">
            <seg n="01083b69">
              Herr talman! Monica Green har frågat mig vilka initiativ jag
              kommer att ta nu när en mer korrekt uppfattning föreligger om
              läget på arbetsmarknaden, vilka åtgärder jag avser att vidta i
              rollen som huvudskyddsombud för välfärden samt vad jag tänker
              göra för att för att kvalitetssäkra välfärden och se till att
              barnen skyddas från krisens effekter.
            </seg>
            <seg n="2969da28">
              Sverige, precis som vår del av världen i övrigt, har drabbats
              av den djupaste ekonomiska nedgången sedan 30-talet. Hur barnens
              ekonomiska situation påverkas av krisen är en viktig fråga för
              regeringen. Vi strävar efter att ge alla barnfamiljer förbättrade
              förutsättningar för en god levnadsstandard. Vi har i Sverige ett
              väl utvecklat stöd till barnfamiljer. Den ekonomiska familjepolitiken
              bidrar till att ge alla barnfamiljer förbättrade förutsättningar
              för en god levnadsstandard. De behovsprövade stöden, till exempel
              bostadsbidraget, är direkt riktade till de hushåll som har de
              lägsta inkomsterna. Även barnbidraget verkar inkomstutjämnande.
              Detta är en del av den politik som kommer familjer i ekonomiskt
              utsatta hushåll till del. Till detta kommer även rätten till ekonomiskt
              bistånd som garanterar barnfamiljer en skälig levnadsstandard.
            </seg>
            <seg n="d2d6de21">
              Barnfamiljernas viktigaste inkomstkälla är förvärvsarbete, och
              den avgörande orsaken till ekonomisk utsatthet för barn är vanligtvis
              att föräldrarna saknar arbete eller utbildning. Regeringens övergripande
              mål är därför att minska utanförskapet och få fler i arbete. Ska
              Sverige dessutom kunna möta de långsiktiga utmaningar som väntar
              med en åldrande befolkning krävs det varaktigt ökad sysselsättning.
              En politik som gör det mer lönsamt att arbeta är avgörande för
              att öka den varaktiga sysselsättningsnivån och därmed säkra välfärdens
              kärnverksamheter. För att stimulera arbetsutbudet har regeringen
              infört ett jobbskatteavdrag. Utan regeringens politik hade arbetslösheten
              i dag varit högre och sysselsättningen lägre.
            </seg>
            <seg n="63f3c807">
              Kommunernas och landstingens ekonomi har naturligtvis påverkats
              av den ekonomiska krisen. Därför har regeringen skjutit till medel.
              Tillskottet för 2010 uppgår till 17 miljarder kronor. Därmed kommer
              den kommunala sektorn, inklusive effekterna av sänkta arbetsgivaravgifter,
              ökade statsbidrag med mera och som en följd av utvecklingen av
              den kommunala fastighetsskatten, sammanlagt att ha fått en resursförstärkning
              på 38 miljarder kronor 2010 jämfört med nivån 2006. Regeringen
              fortsätter att följa den kommunalekonomiska utvecklingen och återkommer
              med bedömningar av det ekonomiska läget i kommunsektorn.
            </seg>
            <seg n="125263c2">
              Glädjande nog kan vi konstatera att många prognoser nu går i
              rätt riktning. Arbetslösheten blir lägre än vad vi tidigare har
              förutspått, sysselsättningen blir högre, underskotten i ekonomin
              blir mindre och återhämtningen går snabbare.
            </seg>
            <seg n="dba3bdc1">
              Den 15 februari meddelade också Sveriges Kommuner och Landsting
              att prognosen har ljusnat jämfört med december. Fallet i sysselsättning
              är lägre än väntat samtidigt som den ekonomiska utvecklingen tar
              fart. Kommunsektorns ekonomiska resultat blir bättre än väntat.
              Främst är det skatteunderlaget som ökat med 5 miljarder för 2010
              och 4 miljarder för 2011.
            </seg>
          </u>
          <note type="speaker" n="f848245e">
            Anf. 2 MONICA GREEN (s):
          </note>
          <u who="monica_green_0b84cd" xml:id="i-81e4b369369f0542-0" n="b2710399">
            <seg n="d8fa55fd">
              Herr talman! Jag ställde interpellationen med utgångspunkt i
              den partiledardebatt som var i tv för några veckor sedan. Där
              påstod plötsligt statsministern att 100 000 nya jobb hade tillkommit.
              Det påstod han helt felaktigt, och han fick backa på den uppgiften
              bara några dagar senare. Även Anders Borg fick gå ut och be om
              ursäkt för att statsministern hade fått fel uppgift; det var i
              själva verket tvärtom. Sysselsättningen har minskat, och 100 000
              fler är utan arbete.
            </seg>
            <seg n="bcddccb5">
              Det märkliga var att under denna partiledardebatt hakade Göran
              Hägglund på den felaktiga uppgiften utan att tänka på att statsministern
              kunde ha fel. Det är lätt hänt att man dras med i en debatt, och
              säger statsministern en sak kan man börja tro på den. Det kanske
              till och med var så att Göran Hägglund drogs med för att han är
              så förblindad av illusionen att den egna så kallade jobbpolitiken
              har gett jobb.
            </seg>
            <seg n="9a1400c3">
              I själva verket är det precis tvärtom. Arbetslösheten har ökat
              och sysselsättningen sjunker. Redan har 25 000 jobb försvunnit
              i välfärdssektorn. Även om Göran Hägglund är glad och nöjd över
              att det ser bättre ut än väntat och kommuner och landsting säger
              att fallet i sysselsättningen inte blir så stort kvarstår det
              faktum att 25 000 i välfärdssektorn redan har förlorat sitt arbete.
            </seg>
            <seg n="5f817b38">
              Göran Hägglund kan inte ge några besked till kommunerna framgent.
              Visserligen har man gett besked för i år, det är ju valår, och
              man har bestämt sig för att höja anslaget tillfälligt för att
              kommunerna ska slippa säga upp under 2010. Man säger dock inget
              om de långsiktiga prognoserna som är så viktiga för kommuner och
              landsting. Det handlar om bra kvalitet i förskolan, fler vuxna
              i förskola och på fritidshem, fler lärare och kvalitet i äldreomsorgen.
            </seg>
            <seg n="2d1d0930">
              Göran Hägglund brukar göra en stor grej av att han ibland besöker
              verkligheten. Han gör små studiebesök där. Man blir förvånad över
              att Göran Hägglund under sina besök i verkligheten inte får veta
              att det är så många som har förlorat sina arbeten och att de verkliga
              människorna som han träffar inte berättar hur många som har förlorat
              sitt arbete. Dras Göran Hägglund med i Reinfeldts förblindande
              påståenden om att fler jobb har tillkommit kanske han under sina
              besök i verkligheten kunde få veta hur det egentligen står till.
            </seg>
            <seg n="f81743b8">
              Ni har misslyckats med jobben. Vi vet att det är en kris, men
              ni har förvärrat krisen genom att slå sönder a-kassan, förstöra
              komvux och se till att bostadsbyggandet har stoppat helt.
            </seg>
            <seg n="f9a47c60">
              Utanförskapet är större och barnfattigdomen har ökat. Det har
              blivit en stor orättvisa. Riksdagens utredningstjänst har räknat
              ut att de rika har fått 60 procent av regeringens skattesänkningar.
              Dessutom gör ni skattesänkningar med lånade pengar.
            </seg>
            <seg n="9fbb91d8">
              Ni har glömt ungdomarna. Tänk om Göran Hägglund kunde träffa
              ungdomar nästa gång han besöker verkligheten så att han får möta
              den förlorade ungdomsgenerationen.
            </seg>
            <seg n="4a15d0e7">
              Det är inte bra att dras med i en partiledardebatt med fel uppgifter.
              Man kan dock rätta till det genom att se till att kommuner och
              landsting får en bättre situation framgent. Jag hoppas att denna
              debatt leder till det.
            </seg>
          </u>
          <note type="speaker" n="8b17d14d">
            Anf. 3 FINN BENGTSSON (m):
          </note>
          <u who="unknown" xml:id="i-32c1fac22106d515-0" n="d36b7adb">
            <seg n="a6709ada">
              Herr talman! Jag tackar statsrådet för ett uttömmande svar som
              i allt väsentligt beskriver fördelarna med alliansens politik
              för att i den krissituation som hela världen drabbades av i samband
              med den globala finanskrisen möta de utmaningar vi står inför,
              bland annat när det gäller det som interpellanten anför som arbetsmarknadsproblem
              men som dyker upp i kölvattnet av den globala krisen.
            </seg>
            <seg n="d3be2116">
              Jag har dock svårt att förstå den kanonad som Monica Green riktar
              mot statsrådet vad gäller att trygga välfärden. Det är ingen hemlighet
              att när alliansregeringen tog över efter tolv år av socialdemokratiskt
              styre hade vi massarbetslöshet. Då hade vi ännu ingen global finanskris
              utan högkonjunktur. Att möta denna högkonjunktur med att stimulera
              till arbete var den självklara åtgärden från alliansregeringen,
              och det har lett till en markant ökning av antalet arbetade timmar.
            </seg>
            <seg n="1d3819ef">
              Jag vill påpeka att den huvudsakliga åtgärden var riktad mot
              låg- och medelinkomsttagare. Det blev alltså en löneskattesänkning
              i ett av världens mest högbeskattande länder.
            </seg>
            <seg n="1be89c21">
              Detta ledde till att finanserna i det här landet har varit mycket
              bra för att möta den globala finanskrisen. Jag uppfattar inte
              att Monica Green på ett ansvarsfullt sätt ger alliansregeringen
              kredit för den faktiska insats man har gjort för att möta en mycket
              svår kris, som började i finansvärlden och sedan drabbade arbetsmarknaden,
              genom att samla i ladorna så att vi kan möta krisen mycket bättre
              än övriga länder i världen.
            </seg>
            <seg n="0cad6b30">
              Det är naturligtvis allvarligt med den arbetsmarknadssituation
              som uppstår i kölvattnet av en sådan här kris. Jag tycker att
              det som statsrådet nämner i sitt svar ger stora förhoppningar
              om att man kan lösa det här på ett ansvarsfullt sätt.
            </seg>
            <seg n="4dc894bc">
              Monica Green talar om att skattesänkningarna är ofinansierade.
              Jag vill dementera att det skulle vara på det sättet. Det finns
              en budgetplan som följs i såväl dåliga som goda tider. Alliansregeringen
              har god höjd för att ha trygga finanser att möta och förhoppningsvis
              överbrygga denna finanskris. Det leder också till att vi går in
              i en förhoppningsvis snart förbättrad konjunktur med god chans
              att få snabb ökning av antalet anställda.
            </seg>
            <seg n="bd7a3630">
              Allt detta ska ge förutsättningar för att finansiera den gemensamma
              välfärden. Det gäller att skapa utrymme att både stimulera till
              arbete och ha förmåga att värna välfärden.
            </seg>
            <seg n="6a4904f1">
              Man kan inte låta bli att undra vilken fråga Monica Green är
              ute efter att belysa. Vad är Socialdemokraternas alternativ? Man
              föreslår ett regeringsalternativ där man ska gå i koalition med
              Vänsterpartiet som inte är berett att återta det ansvarsfulla
              överskottsmålet utan i stället satsa på hundratusentals ofinansierade
              jobb i välfärden.
            </seg>
            <seg n="14ff1a89">
              Jag skulle vilja höra hur man kan kalla det för ett ansvarsfullt
              finansierat perspektiv.
            </seg>
            <seg n="9d2e4d90">
              Interpellanten får gärna i sitt nästa inlägg beskriva hur samarbetet
              med Vänsterpartiet ska garantera en ekonomi i balans som möter
              en förhoppningsvis förbättrad arbetsmarknad som beskrivs i statsrådets
              svar.
            </seg>
            <seg n="faaa2230">
              Vi kan konstatera att av alla de resurser som har överförts från
              staten har inte mindre än 17 miljarder gått till kommunerna. Vi
              bör notera att det var en större överföring från staten till kommunerna
              än vad kommunerna själva ville ha.
            </seg>
            <seg n="01f25797">
              Avslutningsvis tycker jag att alliansregeringen på ett ansvarsfullt
              sätt har övertagit makten i goda tider och i dåliga tider svarar
              upp mot att försvara välfärdens kärna.
            </seg>
          </u>
          <note type="speaker" n="95f0cf79">
            Anf. 4 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-80d353983c554a18-1" n="614fd3a8">
            <seg n="721e631f">
              Herr talman! Jag tror att det är viktigt att hålla fast vid det
              som är grunderna för en stabil ekonomi, grunderna för det som
              säkerställer välstånd och välfärd i vårt land. Till det hör arbete.
            </seg>
            <seg n="4539cea7">
              En politik som fokuserar på något annat än jobben kommer inte
              att klara välfärden vare sig långsiktigt eller kortsiktigt.
            </seg>
            <seg n="57d1c353">
              Vi hade några bra år från 2006 till den dramatiska nedgången
              under 2008. Under den tiden ökade sysselsättningen och minskade
              arbetslösheten i Sverige väldigt snabbt.
            </seg>
            <seg n="d056354d">
              Så inträffade det som Finn Bengtsson beskrev, nämligen en dramatisk
              nedgång i ekonomin som självfallet tyvärr får effekter både på
              de offentliga ekonomierna och på hushållsekonomierna i Sverige.
            </seg>
            <seg n="3bff6829">
              Sysselsättningen i Sverige har trots det klarat sig relativt
              väl, kan vi nu konstatera. Sedan 2006 fram till i dag har antalet
              sysselsatta i åldern 1574 år ökat med ungefär 70 000 personer.
              Trots den dramatiska nedgången och de problem som vi och många
              andra har att brottas med har sysselsättningen alltså ökat med
              70 000 personer. Det är naturligtvis oerhört betydelsefullt i
              dag och för framtiden.
            </seg>
            <seg n="0b642207">
              Regeringen har under den här nedgången varit koncentrerad på
              framför allt tre områden.
            </seg>
            <seg n="e479f6e4">
              Det har varit att värna välfärdens kärna. Jag beskrev i mitt
              inledande svar hur vi i år har skjutit till 17 miljarder kronor.
              Jämfört med 2006 får kommunerna 38 miljarder kronor mer. Det är
              mycket pengar. Någon kan säga att det borde ha varit mer. Men
              i ett akut skede måste en regering ständigt pröva vad man kan
              göra på ett ansvarsfullt sätt. Vi visste inte hur långvarig och
              djup krisen skulle bli. Det gäller att hela tiden ha torrt krut
              kvar om det skulle bli ännu värre.
            </seg>
            <seg n="8e5e7193">
              Nu kan vi se glädjande tecken på område efter område. Fortfarande
              återstår tuffa år, men vi kan se hur kommunernas skatteintäkter
              enligt prognoserna ökar. Det är naturligtvis av allra största
              betydelse. Vi ser också hur man genom de försäkringssystem som
              man är delaktig i får återbetalningar som gör att man får några
              miljarder kronor ytterligare.
            </seg>
            <seg n="6c3e9a85">
              Regeringen kommer självklart som alltid att överblicka läget
              i samband med vårpropositionen i april och lämna besked om hur
              vi ser på kommunernas ekonomi.
            </seg>
            <seg n="ec0316ba">
              Vi har koncentrerat oss på välfärdens kärna. Vi har också koncentrerat
              oss på framtiden genom stora satsningar på forskningsområdet och
              satsningar på infrastruktur. Det är områden som spelar väldigt
              stor roll och är viktiga för att Sverige långsiktigt ska kunna
              hävda sig.
            </seg>
            <seg n="779e5ce5">
              Vi har också koncentrerat oss på sysselsättningen. Vi kan uppvisa
              siffror som våra europeiska grannländer skulle vara väldigt avundsjuka
              på.
            </seg>
            <seg n="01e99601">
              Därmed inte sagt att vi inte har problem. Vi har mindre pengar
              än vad prognoserna visade för ett par år sedan. Det är fortfarande
              tungt i många kommuner och i statens ekonomi.
            </seg>
            <seg n="149a97a7">
              Jag tror inte att svaret på den utmaningen är något slags ekonomisk
              lössläppthet. Det handlar om ett fortsatt ansvarstagande för att
              lägga en stabil grund för att fler människor ska komma i arbete
              och för att vi därmed bättre ska kunna underbygga välståndet och
              den välfärd som vi alla är angelägna om.
            </seg>
          </u>
          <note type="speaker" n="d232cf13">
            Anf. 5 MONICA GREEN (s):
          </note>
          <u who="monica_green_0b84cd" xml:id="i-81e4b369369f0542-1" n="b2710399">
            <seg n="10c2cd75">
              Herr talman! Visst är det oerhört angeläget att vi har ordning
              och reda i ekonomin. Därför såg vi socialdemokrater till att vi
              hade ordning och reda i ekonomin. Vi såg till att det var 70 miljarder
              i överskott 2006. Vi samlade i ladorna under de goda tiderna för
              att pengarna skulle användas på ett bra sätt i dåliga tider.
            </seg>
            <seg n="4ad92543">
              Den borgerliga regeringen valde att göra en helt annan grej.
              Man valde att sänka skatten med 100 miljarder, och man tänker
              fortsätta att oansvarigt gå vidare med skattesänkningar som man
              inte kan finansiera utan måste låna till.
            </seg>
            <seg n="ddaa9347">
              Anders Borg som är finansminister i den borgerliga regeringen
              brukar berömma Göran Persson för att han lämnade efter sig en
              så god ordning i ekonomin. Han har hävdat, och säger fortfarande
              när man frågar honom, att Socialdemokraterna är kända för att
              ha ordning och reda i sin ekonomi. Det kan vi inte klaga på, säger
              han.
            </seg>
            <seg n="500a4bc9">
              Finn Bengtsson står här och snackar om annat, men han försöker
              bara försvara sin minister. Det lyckas han inte med eftersom vi
              kan hänvisa till finansministern.
            </seg>
            <seg n="ebad31cd">
              När den borgerliga regeringen tog över sade finansministern att
              det skulle ta två år innan den borgerliga politiken skulle bita.
            </seg>
            <seg n="2a3eb04d">
              Vi kan titta tillbaka på hur det var 2006. Då tillkom jobben.
              Det var alltså vårt senaste år vid regeringsmakten. Då tillkom
              153 000 nya jobb. Det är väldigt bra. Det var vi stolta över.
              Göran Persson häcklades för att han sade att jobben skulle komma.
            </seg>
            <seg n="df0dd77a">
              Året därefter, 2007, var det ganska bra tillväxt. Då tillkom
              80 000 nya jobb. Det är nästan bara hälften så många, men det
              är ändå väldigt bra.
            </seg>
            <seg n="aedce1a4">
              Sedan tvärnitade tillväxten. Under våren 2008 tillkom endast
              8 000 nya jobb. Sedan vet vi vad som hände med den ekonomiska
              krisen i hela världen; den drabbade som vi vet även Sverige.
            </seg>
            <seg n="1c3f0607">
              Om vi hade styrt hade vi ju använt de pengar som vi samlat under
              goda tider för att satsa i kommuner och landsting och satsa på
              komvux och arbetslösa. Vi ska nämligen bekämpa arbetslösheten,
              inte straffa de arbetslösa.
            </seg>
            <seg n="9d222a8c">
              25 000 jobb har redan försvunnit i välfärdssektorn, som jag sade
              i mitt tidigare inlägg. Trots det påstår Göran Hägglund att han
              är nöjd. Han säger att det visserligen kunde ha varit bättre men
              att det är någorlunda hyfsat om vi jämför med andra länder. Man
              får alltså gå utomlands för att bli nöjd. Jag tycker att vi ska
              hålla oss här i Sverige.
            </seg>
            <seg n="c3eba2c5">
              Vi hade en välfärdssektor som vi var stolta över, med bra kvalitet
              i barnomsorgen, förskolan, skolan, äldreomsorgen och sjukvården.
              Nu går det åt rakt motsatt håll. Socialbidragen ökar, ni har misslyckats
              med jobben, utanförskapet ökar, det har blivit en större orättvisa,
              och barnfattigdomen ökar. Ni har sänkt skatterna på lånade pengar.
              Ni stänger dörren för de unga. Så här kan vi inte ha det, Göran
              Hägglund!
            </seg>
          </u>
          <note type="speaker" n="de0a24ec">
            Anf. 6 FINN BENGTSSON (m):
          </note>
          <u who="unknown" xml:id="i-32c1fac22106d515-1" n="d36b7adb">
            <seg n="d849b91d">
              Herr talman! Monica Green har tolkningsföreträde till en mer
              korrekt uppfattning om läget på arbetsmarknaden. Låt mig betvivla
              detta. Jag kan ta två exempel.
            </seg>
            <seg n="f2038a2e">
              Jag hör inte i denna diskussion att den globala finanskrisen
              har drabbat Sverige och att det har varit svårt att möta den men
              att alliansregeringen ändå har borgat för att vi kan göra det
              på ett ansvarsfullt sätt. Jag ska ta ett konkret exempel.
            </seg>
            <seg n="f329dea2">
              Det finns inte nog med pengar som Socialdemokraterna kan ta ur
              skattebetalarnas fickor för att till exempel säkerställa att ett
              bilföretag som ägs av amerikaner och som har misslyckats med att
              ha någon form av affärsmässig utveckling nära nog skulle övertas
              av svenska staten för att rädda 3 500 jobb. Nu löste sig detta
              i alla fall på ett mycket mer ansvarsfullt sätt tack vare näringsministerns
              uthållighet och klokskap när det gäller att inte riskera skattebetalarnas
              pengar. Jobben värnas trots allt.
            </seg>
            <seg n="3ba14ec4">
              Hur är det då med tillkomsten av det så kallade RUT-avdraget,
              nämligen tjänster för hushållsnära behov, som subventioneras på
              ett sådant sätt att vanliga människor kan använda det? Siffror
              visar att fler jobb har kommit till där än de jobb som man skulle
              skapa genom att ta skattebetalarnas för att köpa en bilindustri.
              Vi vet ännu inte om Socialdemokraterna vill ha det. Men säkert
              är att deras vänsterkamrater inte vill ha det. Rättare sagt: Någon
              vill det men kanske inte den andra som är ännu mer vänster. Vi
              får se hur detta blir.
            </seg>
            <seg n="abd135e0">
              Här riskerar kanske 11 000 människor att mista sina jobb. Dessa
              jobb som i stor omfattning har varit svarta jobb har blivit vita
              jobb. Detta är kvinnodominerade jobb som man från Socialdemokraterna
              nu är oförmögen att bevaka och bevara när vi förhoppningsvis går
              in i en bättre konjunktur. Dessa jobb som också har inneburit
              ett nyföretagande, inte minst för kvinnor, slår man helt undan
              fötterna för.
            </seg>
            <seg n="359a4242">
              Herr talman! Jag undrar vad Monica Green har för arbetsmarknadspolitik
              att möta väljarna med i valet 2010.
            </seg>
          </u>
          <note type="speaker" n="7f55da65">
            Anf. 7 BÖRJE VESTLUND (s):
          </note>
          <u who="borje_vestlund_da672f" xml:id="i-8b737d9e6f0fafc8-0" n="07d6ab06">
            <seg n="85f98c1a">
              Herr talman! Denna debatt verkar broderas ut i all oändlighet.
              Eftersom jag kan frågan om näringspolitiken ganska väl tror jag
              att jag vill lägga mig i denna debatt i denna stund där vi tydligen
              kan dra stora växlar på Monica Greens interpellation.
            </seg>
            <seg n="3b6e5945">
              Låt mig ta Saab och fordonsindustrin som ett bra exempel på regeringens
              passivitet. Vi har till och med varit överens över alla partigränser
              om pengar som skulle gå ut till fordonsindustrin för att man skulle
              garantera denna basindustri som inte bara sysselsätter de 3 000
              personer som Finn Bengtsson raljerar om utan ungefär två gånger
              fler människor runt om i vårt land. Många av dessa människor har
              fått gå hem under denna kris medan man har förhandlat.
            </seg>
            <seg n="b212b0f0">
              Vi har aldrig någonsin sagt att vi skulle ta över någon bilindustri.
              Detta är en missuppfattning som ni ältar och ältar, men ni har
              inga belägg för det. Det är det som är det intressanta i denna
              debatt. Tvärtom har vi sett en svag, för att inte säga nästan
              obefintlig, näringspolitik från regeringen under denna mandatperiod.
              Det mesta har gått fel. Antalet företag har minskat. Regelkrånglet
              har ökat för de allra flesta företag. Antalet kvinnliga företagare
              har ökat något, men det är på marginalen. Andelen invandrarföretagare
              har minskat. Jag skulle kunna fortsätta på detta sätt i fråga
              efter fråga.
            </seg>
            <seg n="a33b9494">
              Men det som är intressant i denna debatt är på vilket sätt som
              man har satsat. Då säger man att man har satsat på RUT-avdraget
              som om det skulle ha gett så många nya fräscha jobb. Detta tvistar
              de lärda med varandra om just nu. Låt oss i stället fundera över
              hur många jobb som detta var fråga om. Någon säger att det handlar
              om 11 000. Någon annan säger med samma tvärsäkerhet att det bara
              handlar om 2 000 nya jobb. Låt oss därför i stället titta på hur
              många jobb det var, hur många företag som nystartades och framför
              allt åt vilket håll som vi ska gå. Ska vi gå mot en låglönesektor
              där kvinnor kan bli företagare, eller ska vi satsa på den traditionella
              linjen som jag trodde att vi hade en ganska god enighet om i denna
              kammare, nämligen att vi ska ha högkvalitativa jobb med hög forskningskompetens
              och så vidare i våra svenska företag för att gynna tillväxten?
              Men detta får vi tyvärr inga svar på därför att man bara vill
              debattera på denna grälsjuka nivå när det gäller tillväxten i
              näringslivet.
            </seg>
          </u>
          <note type="speaker" n="67de75a2">
            Anf. 8 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-80d353983c554a18-2" n="614fd3a8">
            <seg n="6d374ca0">
              Herr talman! Det känns som om jag skulle kunna grabba tag i vilket
              anförande som helst och hålla det i denna miljö, och det skulle
              flyta in ganska bra.
            </seg>
            <seg n="80b62c2b">
              Vi ska kanske ändå återkomma till det som är ämnet för denna
              debatt, om någon i kammaren minns det, nämligen arbetslösheten
              och välfärden. Det som är grunden för välfärden är att vi har
              människor i arbete. Jag säger verkligen inte att jag är nöjd.
              Men jag säger ändå att det är rätt fenomenalt att konstatera att
              vi i Sverige i dag har en högre sysselsättning än vad vi hade
              2006 givet denna ekonomiska utveckling.
            </seg>
            <seg n="64130d94">
              När jag tittar ut över omvärlden och ser hur man i land efter
              land jobbar med tuffa besparingar får jag säga att den ansvarsfulla
              politik som har förts i Sverige har lett till att vi kan se framtiden
              an med en väsentligt större tillförsikt än vad man kan göra i
              många andra länder.
            </seg>
            <seg n="d3592afd">
              När vi drabbas av en sådan ekonomisk chock som vi har gjort är
              det självklart att kommunernas ledningar drar i handbromsen och
              säger att de måste anpassa utgifterna efter intäkterna. När de
              tittar på sina prognoser ser de hur intäkterna viker, och de måste
              anpassa sig till denna kostym.
            </seg>
            <seg n="2220eedb">
              Nu kommer glädjande nog, som jag sade, positiva rapporter i form
              av större skattetillväxt än vad man kunde föreställa sig. Man
              får tillbaka en del pengar genom försäkringssystemen när fler
              människor kommer tillbaka i arbete i förhållande till prognos
              när det gäller förtidspensioner och sjukskrivningar. Detta gör
              att kommunerna kommer att ha möjlighet att revidera sina prognoser
              i positiv riktning. Detta gör att de kommer att befinna sig på
              en betydligt starkare nivå än vad vi kunde förutse för något år
              sedan.
            </seg>
            <seg n="fe22178e">
              Tittar man vidare på hushållen och det som leder till en ojämlikhet
              i samhället det kan vara många faktorer är det som spelar en avgörande
              roll förstås om man har jobb eller inte. Därför lägger regeringen
              ned mycket möda på just dessa saker. Jobbskatteavdraget är en
              sådan sak. RUT-avdraget som diskuteras här är en sådan åtgärd.
              Det löser inte alla jordens problem. Det medger jag ärligt. Men
              det innebär sysselsättningsmöjligheter för vissa, och det är naturligtvis
              bra.
            </seg>
            <seg n="726d25b3">
              När vi tittar på det som egentligen är utgångspunkten för interpellationen
              barnfamiljernas ekonomi handlar det förstås återigen om sysselsättningen.
              Vi kan se att 14 procent av alla hushåll med barn har en relativt
              låg ekonomisk standard. Den ökade något från 2007, från 12 till
              14 procent.
            </seg>
            <seg n="e0d4293f">
              Vi vet att den ekonomiska familjepolitiken spelar roll för att
              utjämna dessa skillnader, och det är naturligtvis enormt betydelsefullt.
              Tittar man mer noggrant än så ser man att stora problem föreligger
              kanske framför allt hos ensamståendehushåll med ett eller flera
              barn. De har det ofta mycket sämre än andra. Det vi behöver fundera
              på är hur vi kan åstadkomma en förbättring där.
            </seg>
            <seg n="6aa699a0">
              Återigen: Det handlar inte bara om sysselsättning utan också
              om andra möjligheter om sådant som gör det möjligt för de ensamstående
              föräldrarna att kombinera omsorgen om sina barn med sysselsättning
              och om att kunna hitta en vettig balans i livet.
            </seg>
            <seg n="2f622356">
              Herr talman! Detta är utgångspunkten för regeringens politik.
            </seg>
          </u>
          <note type="speaker" n="3d7333e8">
            Anf. 9 MONICA GREEN (s):
          </note>
          <u who="monica_green_0b84cd" xml:id="i-81e4b369369f0542-2" n="b2710399">
            <seg n="d99f31ff">
              Herr talman! Hallå, hallå! Verkligheten anropar, Göran Hägglund!
              Verkligheten, som Göran Hägglund ibland besöker, visar något helt
              annat än Göran Hägglund tror. Fortfarande tror ju Göran Hägglund
              att sysselsättningen har ökat. Men sysselsättningsgraden i Sverige
              har minskat, och arbetslösheten ökar. Om Göran Hägglund fortfarande
              inte vet om det får han göra fler studiebesök i verkligheten eller
              kanske lyssna på Anders Borg. Han vet. Också SCB vet. Det finns
              statistik som visar att arbetslösheten ökar och att sysselsättningsgraden
              minskar i Sverige.
            </seg>
            <seg n="a2b2a70f">
              Om Göran Hägglund är så förblindad av tron på att hans politik
              ger jobb fastän det i verkligheten är på ett helt annat sätt borde
              han kanske fundera på att det inte fungerar och tänka: Vi måste
              nog tänka om lite här och se till att de arbetslösa ges en chans.
            </seg>
            <seg n="34234ffd">
              Det är som Göran Hägglund säger. Det är jobben vi måste sätta
              först. Jobben, jobben, jobben! Ändå har ni med berått mod gått
              med på att 25 000 människor fått lämna välfärdssektorn det är
              alltså 25 000 färre där. Dessutom räknar ni med att ännu fler
              under de närmaste åren ska få lämna välfärdssektorn.
            </seg>
            <seg n="bab4b230">
              Det är nu färre vuxna som ska ta hand om barnen, mindre personal
              inom äldreomsorgen och färre lärare. Ändå står Göran Hägglund
              här och säger: Nej, det är högre sysselsättningsgrad nu. Men sysselsättningsgraden
              minskar. Hallå, hallå! Verkligheten anropar. Det finns fakta,
              så det är lika bra att Göran Hägglund tuggar i sig det här. Trots
              att Göran Hägglund gjorde misstag i partiledardebatten och hakade
              på Reinfeldts felsägning måste han någon gång inse att det som
              sades var fel. Reinfeldt har backat, och Borg har förklarat att
              det var fel. Jag hoppas att Göran Hägglund också inser det.
            </seg>
            <seg n="db49f157">
              Nu gäller det att satsa på kommunerna och landstingen även om
              Göran Hägglund står här och räcker ut tungan åt mig.
            </seg>
            <seg n="6996a9ec">
              (Socialminister GÖRAN HÄGGLUND: Nej, det gjorde jag verkligen
              inte.)
            </seg>
            <seg n="7164c2e1">
              Även om Göran Hägglund gör det tycker jag att han ska fundera
              på att satsa på kommunerna och landstingen och se till att vi
              får bra kvalitet där inte räcka ut tungan åt oss som pläderar
              här i kammaren. Jag tycker att vi är värda ett bättre hanterande,
              Göran Hägglund!
            </seg>
          </u>
          <note type="speaker" n="e523d410">
            Anf. 10 BÖRJE VESTLUND (s):
          </note>
          <u who="borje_vestlund_da672f" xml:id="i-8b737d9e6f0fafc8-1" n="07d6ab06">
            <seg n="955a30e9">
              Herr talman! Den här gången ska jag försöka hålla mig till det
              som interpellationen handlar om. Förra gången blev jag lite utmanad
              och var tvungen att här i kammaren ta upp den fråga som jag kanske
              kan bäst.
            </seg>
            <seg n="c1a9bc53">
              För oss socialdemokrater är frågan om antalet sysselsatta kanske
              den allra allra viktigaste frågan. Vi vill ha en gemensamt finansierad
              välfärd. För detta krävs det att vi har så många sysselsatta som
              över huvud taget är möjligt. Varje insats vi kan göra för att
              få fler sysselsatta är värd att alla möjligheter prövas. Därför
              är jobbpolitiken så väsentlig för oss socialdemokrater.
            </seg>
            <seg n="5832ce74">
              Jag tror att vi också över blockgränsen är överens om att jobben
              är den viktigaste frågan. Det vi kanske här till vardags träter
              om handlar om vilka metoder vi ska hantera när det gäller att
              gå vidare i sammanhanget. Vi tror till exempel inte att sänkta
              skatter ger några effekter, framför allt inte när det görs på
              ett orättvist sätt så att gamla människor ska betala mer i skatt
              än de som arbetar. Vi tror inte på den metoden, utan vi tror på
              andra metoder för att få människor i arbete.
            </seg>
            <seg n="5635baf3">
              Allvarligt i sammanhanget är att man vill vinnlägga sig om att
              antalet sysselsatta har ökat med ett par tusen eller kanske med
              4 000, 5 000 eller 6 000 människor genom ett skatteavdrag detta
              när 25 000 människor i offentliga sektorn har mist jobbet.
            </seg>
            <seg n="37d5040d">
              Därför vill jag fråga: Vad blev nettoeffekten av detta? Var det
              inte så att man skulle satsa på sysselsättningen, inte minska
              den? Det intressanta är väl de 25 000 färre i arbete. Och hur
              många jobb gav de så kallade RUT-jobben? Uppenbarligen finns det
              flera olika uppfattningar. Jag tror att statsministern talar om
              5 000.
            </seg>
          </u>
          <note type="speaker" n="279c4745">
            Anf. 11 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-80d353983c554a18-3" n="614fd3a8">
            <seg n="5a9ee232">
              Herr talman! Vi kommer kanske aldrig fram till en exakt sanning.
              Men det är väl viktigt att ha det anslag som Börje Vestlund har
              att vi ska pröva varje idé som vi tror kan leda till fler arbetstillfällen.
              Naturligtvis kan vi också lära oss genom att titta på andra som
              prövat olika metoder. Men vi har olika uppfattning just när det
              gäller avdraget för hushållsnära tjänster. Jag landar i slutsatsen
              att det nog är en bra åtgärd och en åtgärd som leder till att
              fler människor kommer i arbete. Socialdemokraterna tror att fler
              människor kommer i arbete genom det ROT-avdrag som upprätthåller
              sysselsättningen.
            </seg>
            <seg n="42ad3309">
              Antalet personer som arbetar är i dag större än det var 2006.
              Monica Green må säga vad hon vill om det, men så är det. Detta
              spelar naturligtvis en mycket stor roll. Vad vi nu ser framför
              oss är några år som vi hoppas blir goda och som prognoserna visar
              ska bli goda. Men fortsatt kommer vi att kämpa med en ekonomi
              som är mindre än vi skulle önska. Då gäller det att kommunerna
              får en möjlighet att bygga sin ekonomi och att underlaget ökar.
            </seg>
            <seg n="55a9ffdc">
              När vi resonerar om skatternas betydelse kan man vända på resonemanget.
              Om man inte tror att lägre skatter har någon verkan blir frågan
              om högre skatter har någon verkan, om högre skatter leder till
              fler jobb. Min slutsats är att högre skatter leder till färre
              arbeten. Jag tror att kostnaden för anställda spelar roll för
              hur många som har jobb.
            </seg>
            <seg n="8df1f408">
              Jag vet inte om någon av dem som följt debatten här blivit särskilt
              mycket klokare av den. Vi har i alla fall, herr talman, debatterat
              en fråga som handlar om välfärdens kärna i tider av oro och om
              hur vi säkerställer att en hög standard upprätthålls i sammanhanget.
            </seg>
          </u>
          <note n="b944b250">
            Överläggningen var härmed avslutad.
          </note>
          <note n="ca9f982f">
            4 § Svar på interpellation 2009/10:268 om tillgång till modern
            epilepsivård
          </note>
          <note type="speaker" n="f3a980f6">
            Anf. 12 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-80d353983c554a18-4" n="614fd3a8">
            <seg n="214b32bf">
              Herr talman! Börje Vestlund har frågat mig vilka initiativ jag
              kommer att ta för att garantera en jämlik epilepsivård i Sverige,
              för att öka antalet neurologer samt för att öka forskning kring
              epilepsi i Sverige.
            </seg>
            <seg n="e223ca3f">
              Enligt hälso- och sjukvårdslagen (1982:763) ansvarar landstingen
              för att ge en god och säker vård inom sina respektive landsting.
              Tyvärr visar uppgifter att vårdkvaliteten skiftar i olika delar
              av landet. Att verka för att minska dessa skillnader och att stärka
              patientens ställning ser jag som några av regeringens viktigaste
              frågor på hälso- och sjukvårdens område. Flera av initiativen
              är redan genomförda, och eftersom de gäller hälso- och sjukvården
              generellt omfattar de också epilepsivården.
            </seg>
            <seg n="1b2dda9d">
              Ett viktigt led i att förbättra vår medvetenhet om hur vårdkvaliteten
              ser i ut i Sverige är rapporten Öppna jämförelser som tar sikte
              på jämförelser av vårdkvalitet mellan olika landsting och som
              kommer att utvecklas ytterligare under 2010.
            </seg>
            <seg n="830825a3">
              Ett annat initiativ för att bidra till kvalitetsuppföljning och
              kvalitetsutveckling av hälso- och sjukvården är den oberoende
              granskningsfunktion som regeringen har för avsikt att inrätta
              under 2010.
            </seg>
            <seg n="56f12c60">
              Vidare är ett systematiskt patientsäkerhetsarbete ett område
              som har en oerhört stor betydelse för patientens trygghet och
              för vårdens kvalitet. Regeringen har nyligen beslutat om en lagrådsremiss
              om patientsäkerhet och har också initierat en nationell samling
              för patientsäkerhet, båda i syfte att stärka patientsäkerheten
              i hälso- och sjukvården.
            </seg>
            <seg n="7dd3e9b1">
              I december 2009 avlämnade regeringen propositionen Stärkt ställning
              för patienten vårdgaranti, fast vårdkontakt och förnyad medicinsk
              bedömning till riksdagen. I den föreslås att patientansvarig läkare
              ersätts med en fast vårdkontakt, som kan vara annan personal inom
              hälso- och sjukvården än läkare. Regeringen föreslår också i propositionen
              att verksamhetschefen ges ett tydligare ansvar för att patientens
              behov av trygghet, samordning, kontinuitet och säkerhet i vården
              tillgodoses. Detta bedömer jag är ett viktigt led i att stärka
              patientens ställning och att ge också epilepsipatienter en tryggare
              och säkrare vård.
            </seg>
            <seg n="55690f95">
              En väsentlig förutsättning för att landstingen ska kunna ge en
              god, säker och jämlik vård över landet är att de kan rekrytera
              den personal de behöver. Trots att antalet sysselsatta läkare
              i vården har ökat, ser vi en klart större efterfrågan på läkare
              än vad det finns tillgång till. Regeringen har därför valt att
              utöka läkarutbildningen under mandatperioden så att antalet platser
              på läkarutbildningen när regeringens satsning får fullt genomslag
              2015 kommer att ha ökat med 27 procent under perioden 20062015.
            </seg>
            <seg n="7e9267b9">
              Enligt hälso- och sjukvårdslagen (1982:763) ska det i landstingen
              finnas möjligheter till anställning för läkares specialiseringstjänstgöring
              i en omfattning som motsvarar det planerade framtida behovet av
              läkare med specialistkompetens i klinisk verksamhet. Det är således
              huvudsakligen ett ansvar för landstingen, som beslutar om inom
              vilka specialiteter tjänster ska tillsättas och hur många. Glädjande
              nog visar uppgifter från Socialstyrelsen att antalet specialister
              i neurologi per 100 000 invånare har ökat något under perioden
              19952007 i samtliga 6 sjukvårdsregioner. Antalet utfärdade specialistbevis
              har också ökat, från ca 10 år 1995 till ca 30 år 2007, vilket
              bland annat beror på det ökade antalet utländska specialistbevis.
              Statistiken visar även att de flesta neurologer är 5054 år eller
              yngre.
            </seg>
            <seg n="b6c469c4">
              Det pågår också ett ständigt arbete för att ytterligare utveckla
              forskning och högspecialiserad vård. I forskningspropositionen
              2008 aviserade regeringen det största resurstillskottet hittills
              för forskning och innovation, totalt 5 miljarder kronor under
              åren 20092012. Forskning inom det medicinska området utgör en
              strategisk satsning i propositionen.
            </seg>
            <seg n="a7539f82">
              När det gäller tillgången i olika delar av landet till en god
              epilepsivård är det ytterst de olika landstingen som beslutar
              om resurstilldelning, men jag kommer mot bakgrund av de initiativ
              regeringen vidtagit att noga följa den fortsatta utvecklingen
              av vårdens kvalitet, personaltillgången och den medicinska forskningen
              inom hälso- och sjukvården i Sverige.
            </seg>
          </u>
          <note type="speaker" n="170a8f94">
            Anf. 13 BÖRJE VESTLUND (s):
          </note>
          <u who="borje_vestlund_da672f" xml:id="i-8b737d9e6f0fafc8-2" n="07d6ab06">
            <seg n="06c78102">
              Herr talman! Jag ber inledningsvis att få tacka för svaret.
            </seg>
            <seg n="caeed4b6">
              Jag vill i detta sammanhang påminna socialministern om den debatt
              socialministern och jag hade beträffande nationella riktlinjer
              för epilepsivården den 23 oktober 2007. Även den gången deltog
              ledamoten Finn Bengtsson i debatten. I denna debatt redovisade
              jag den oro som både personer med epilepsi, professionen och naturligtvis
              de anhöriga känner inför att det inte finns några nationella riktlinjer.
              Socialministern var helt avvisande till detta och menade att epilepsivården
              borde kunna klara sig på annat sätt. Nu är jag inte bara orolig,
              herr talman, utan nu vet jag. Det har visat sig att jag när det
              gäller alla mina funderingar har fått rätt med råge.
            </seg>
            <seg n="d28eecb2">
              Om man får epilepsi ska man vara ung, kvinna, välutbildad och
              bo i en större stad. En gammal skruttig gubbe på vischan får finna
              sig i att behandlas av sin allmänläkare eller ännu värre av någon
              som är specialist inom ett annat område än neurologi och som sällan
              har de senaste rönen kring sjukdomen och sällan är uppdaterad
              på vilka som är de senaste och modernaste läkemedlen. Detta är
              en sanning och ett faktum som har slagits fast i en rapport som
              jag har redovisat för socialministern.
            </seg>
            <seg n="a44a465d">
              Herr talman! Det håller inte att förklara att man har genomfört
              en rad förändringar i hälso- och sjukvården och att detta också
              skulle omfatta epilepsivården. Det är bara lösa antaganden som
              socialministern näppeligen kan ha några som helst belägg för.
              I mitt hemlandsting och tyvärr också i de flesta andra landsting
              har de neurologkliniker som finns fått se neddragningar på just
              detta område. Det har skett oaktat vilka ambitioner socialministern
              eventuellt har haft. Tvärtom kan vi på aktuella siffror se att
              bland annat kirurgi för epilepsipatienter minskade i stora delar
              av vårt land, trots att metoderna har utvecklats och förfinats.
            </seg>
            <seg n="5c6db895">
              Herr talman! Det är bra att många fler får en fast vårdkontakt
              och att det inte behöver vara en läkare. Ett av problemen med
              epilepsivården är just att det bara har varit läkare som har dugt
              och att beteendevetare och sjuksköterskor i princip bara har varit
              en liten del av det hela. I detta sammanhang finns det anledning
              att lyfta fram det utmärkta jobb som just våra epilepsisjuksköterskor
              gör i kontakten med epilepsipatienter, i synnerhet sådana som
              har väldigt omfattande och besvärlig epilepsi. Tyvärr är det också
              så när det gäller rehabilitering och habilitering att det är nästan
              helt okända begrepp för de flesta epilepsipatienter. Man har aldrig
              ens hört talas om att det finns.
            </seg>
            <seg n="e6385e6a">
              När det gäller neurologerna och att antalet har ökat, som socialministern
              säger, måste jag säga att jag i allra högsta grad är tveksam till
              det. Inte minst finns det en lång rad exempel på detta. Man räknar
              med att ungefär en halv miljon har någon neurologisk sjukdom i
              dag och att antalet hela tiden ökar. Den största enskilda gruppen
              av dem med olika neurologiska sjukdomar är just epilepsipatienter.
              Jag tillåter mig alltså att lite grann tvivla på att detta skulle
              vara ett problem som är mindre än jag har redovisat i min interpellation.
              Tvärtom visar det sig när vi pratar med neurologföreningar och
              Epilepsisällskapet att de redovisar bekymret med att det blir
              färre och färre neurologer.
            </seg>
            <seg n="2cc5f5c7">
              Mot bakgrund av detta kvarstår mina frågor. På vilket sätt ska
              man förbättra epilepsivården så att vi inte står inför den situation
              som de flesta med epilepsi känner i dag? De får nämligen knappast
              någon vård över huvud taget. De får ett recept men ingenting annat.
            </seg>
          </u>
          <note type="speaker" n="883bcd14">
            Anf. 14 FINN BENGTSSON (m):
          </note>
          <u who="unknown" xml:id="i-32c1fac22106d515-2" n="d36b7adb">
            <seg n="3c664d71">
              Herr talman! Jag får också tacka statsrådet för svaret. Det var
              ett väldigt uttömmande svar som jag tycker på alla väsentliga
              punkter belyste en skillnad. Interpellantens frågeställning är
              viktig, men den mer generella frågeställningen om all sjukvård
              belyst i samma problematik är ännu viktigare. Det ger statsrådet
              svar på vad alliansregeringen har tagit för initiativ.
            </seg>
            <seg n="6b6667f3">
              Interpellanten ställer frågan om ett ökat antal neurologer och
              ökad forskning om epilepsi. Det är nog så viktigt att stimulera
              både skapandet av fler neurologtjänster och forskningen inom området.
              Jag tror att dessa saker hänger ihop. Inte minst vill jag i tillägg
              till det som statsrådet har lyft fram, det vill säga den forskningssatsning
              som är den enskilt största i modern tid, lyfta fram den specifika
              satsning på klinisk forskning som denna regering har gjort. Jag
              tror att den kommer att gynna just framväxten av kliniska discipliner
              typ neurologi, där mycket forskning bedrivs. Det är i sig en stimulans
              till att bli neurolog.
            </seg>
            <seg n="0065337d">
              Interpellanten tog upp frågeställningen huruvida ökningen av
              antalet neurologspecialister var riktig eller inte. Jag tror att
              man kan diskutera det på ett generellt sätt. Att vara neurolog
              innebär en lång utbildning och ofta en ganska ansträngande situation,
              inte minst om man bildar familj och så vidare. Jag kan tänka mig
              att bland annat RUT-avdraget som diskuterades tidigare kan vara
              av visst värde för den som i stället för att gå hem och städa
              kan utnyttja denna tjänst. Någon annan kanske gör det bättre,
              och det är till gagn för vederbörande som själv får ägna sig åt
              neurologin. På många sätt tror jag alltså att den yrkesinriktning
              vi har i våra förslag, för att få ut fler på arbetsmarknaden,
              är välkommen. Det gäller inte minst specialister inom sjukvården.
            </seg>
            <seg n="6667bcd1">
              När det sedan gäller interpellantens fråga om nationella riktlinjer
              för epilepsisjukvård kan jag tycka att varje disciplin kan förtjäna
              att ha riktlinjer. Ofta är detta någonting som görs inom den vetenskapliga
              delen av bland annat läkaryrket i Läkaresällskapet. Det är inte
              alltid Socialstyrelsen behöver ligga i framkant och ha en riktlinje
              för varenda disciplin. Mot detta vill jag nog påstå att det som
              statsrådet nämner och som är olika viktiga inslag i att säkra
              en jämlik epilepsivård är mycket bättre med alliansens strategier.
              En stärkt ställning för patienterna, öppna jämförelser, oberoende
              granskningsfunktion och ett systematiskt patientsäkerhetsarbete
              har nämnts.
            </seg>
            <seg n="54d24128">
              Jag kan lägga till att det också kommer en läkemedelskvalitativ
              proposition som belyser värdet av att ha en rationell läkemedelsanvändning,
              vilket är viktigt inte minst inom epilepsivården. Sist men kanske
              inte minst kommer en etisk bedömning av nya metoder. Epilepsivården
              mår väldigt väl av att en etisk bedömning görs av de metoder som
              implementeras i vården.
            </seg>
            <seg n="8ac8f386">
              Herr talman! Jag ska avslutningsvis belysa värdet av just den
              proposition som handlar om stärkt patientställning. Man kan fråga
              interpellanten: Vilket tror interpellanten är viktigast? Är det
              att ha en skyldighetslagstiftning, som hälso- och sjukvårdslagen
              är i dag, där landstingen om man uttrycker sig lite raljant i
              mån av kraft och intresse får skaffa fram vård till de vårdbehövande?
              Eller är det att som vi nu syftar till med alliansregeringen för
              första gången ha en rättighetslagstiftning på detta område? Alla
              patienter, inklusive dem som har epilepsi, ska ha en lagstadgad
              rätt att kräva just det som interpellanten Börje Vestlund efterlyser,
              nämligen en lika och rättvis vård om man har sjukdomen epilepsi.
            </seg>
            <seg n="ed19efbb">
              Det måste väl, herr talman, vara väldigt mycket klokare att sträva
              efter att få på plats en rättighetslagstiftning i stället för
              den gamla skyldighetslagstiftningen, där landstingen efter eget
              gottfinnande mycket riktigt, som beskrivs både av interpellanten
              och av statsrådet, har skapat en orättvisa över landet. Men det
              krävs en alliansregerings initiativkraft att få till detta. Socialdemokraterna
              har haft decennier på sig att få till en rättighetslagstiftning.
              Nu med en alliansregering kommer den på plats, och det före valet
              2010. Det är ett klart besked till dem som tycker att sjukvården
              är en viktig valfråga att vi stärker patientens makt och ger patienter
              rättigheter, inte bara skyldigheter.
            </seg>
          </u>
          <note type="speaker" n="88e1e793">
            Anf. 15 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-80d353983c554a18-5" n="614fd3a8">
            <seg n="c52e6b45">
              Herr talman! I själva interpellationen finns det tre separata
              frågor formulerade av Börje Vestlund. Den första handlar om vilka
              initiativ jag kommer att ta för att garantera en jämlik epilepsivård.
              Den andra handlar om vad man kan göra för att öka antalet neurologer.
              Den tredje handlar om vad man kan göra för att öka forskningen
              om epilepsi.
            </seg>
            <seg n="0c9c012b">
              Det som är betecknande för svensk sjukvårdsdebatt, som ju är
              i ett väldigt viktigt skede, är att alltmer blir uppenbart av
              skillnaderna i vården i Sverige. Det kan vara skillnader mellan
              två olika landsting. Det kan vara skillnad mellan två olika sjukhus.
              Det kan vara skillnad mellan två kliniker inom samma landsting
              eller rent av inom samma sjukhus. Det lägger en bra grund till
              diskussionen om vad man gör där man lyckas bäst och vad det är
              man inte lyckas med där man presterar lite sämre resultat.
            </seg>
            <seg n="e875e21b">
              Det som är otroligt betydelsefullt för den nationella nivån att
              ägna sig åt är att ständigt mäta och jämföra för att se skillnader
              och få ett underlag för att kunna genomföra förbättringar. När
              man inte mäter vet man inte hur man ligger till, och vet man inte
              hur man ligger till blir det helt meningslöst att vidta några
              åtgärder. Där tar vi stora kliv framåt. Men när resultaten kommer
              så kommer också utmaningarna att leverera lösningarna.
            </seg>
            <seg n="b434e3d2">
              När det gäller neurologerna tävlar vi om läkarstuderandes intresse
              inom olika specialiteter. Ibland dras de till det som verkar spännande,
              till det som befinner sig på framkant när det gäller nya medicinska
              landvinningar, medan det kanske är mindre glamoröst på en del
              andra områden som handlar om att ägna sig åt äldre patienter,
              patienter med, om jag lyckas uttrycka mig så att jag förstås rätt,
              mindre glamorösa sjukdomar eller åkommor. Det är viktigt att vi
              lyckas attrahera läkare till det här området.
            </seg>
            <seg n="9a99643d">
              Det jag tycker att vi har skäl att vara glada för är att vi på
              några få år har åstadkommit en så kraftig ökning, 27 procent ytterligare,
              av personer i utbildning när det fått fullt genomslag. Vad man
              kan beklaga är att vi tidigare inte hade medvetenheten om detta
              och att tidigare regeringar inte satsade på det här. Annars hade
              vi varit i en bättre situation i dag.
            </seg>
            <seg n="fad6fe32">
              Det tredje området handlar om forskningen. Vi gör från regeringens
              sida den största forskningssatsningen någonsin. Ett av de områden
              som vi har pekat ut handlar om den medicinska forskningen. Det
              är inte en slump, utan det handlar om ett område som är otroligt
              betydelsefullt. Det är många områden som är betydelsefulla, men
              här är det så att vi från svensk sida ligger väl framme. Vi har
              goda möjligheter att göra nya landvinningar på det här området
              som förstås kommer patienter i vårt land till del men också patienter
              i andra länder.
            </seg>
            <seg n="074ed778">
              När det gäller forskningen har vi att lämna över till vetenskapssamhället
              att välja ut områden där man ser att forskningen har störst betydelse
              men där vi har pekat ut den här typen av folksjukdomar.
            </seg>
            <seg n="f6f20132">
              När det gäller neurologer ökar vi intaget av läkare ganska dramatiskt.
              Jag ser framför mig att det kommer att behöva ökas.
            </seg>
            <seg n="feb80568">
              Slutligen när det gäller att garantera jämlik epilepsivård ligger
              det på min lott och naturligtvis på Börje Vestlunds att ta upp
              frågan gentemot våra landstingspolitiker så att det blir en prioriterad
              fråga. Tyvärr kommer nog efterfrågan på det här området att öka
              framöver.
            </seg>
          </u>
          <note type="speaker" n="0f26e853">
            Anf. 16 BÖRJE VESTLUND (s):
          </note>
          <u who="borje_vestlund_da672f" xml:id="i-8b737d9e6f0fafc8-3" n="07d6ab06">
            <seg n="932b8bdb">
              Herr talman! Mycket av det som socialministern redovisar är sådant
              som man inom ramen för att förändra sjukvårdspolitiken har velat
              ställa om. Det finns ganska lite erfarenhet man kan peka på där
              det ena eller det andra området, i det här fallet epilepsisjukvården
              i synnerhet och neurologi i allmänhet, blivit mycket bättre. Det
              är svårt att veta och svårt att debattera. Jag har ganska exakta
              uppgifter på vad som har hänt på epilepsisjukvårdens område. Det
              kanske kommer eventuellt om vi får fortsätta med alliansregeringen,
              säger till exempel Finn Bengtsson. Ja, men det finns inga garantier
              på vad som kommer.
            </seg>
            <seg n="670b12c1">
              Låt mig nämna olika typer av garantier som vi som har kroniska
              sjukdomar oftast inte har så goda erfarenheter av. Ska man genomgå
              en operation brukar det sägas tydligt att man ska få en tid till
              operation, annars kan man använda sig av garantin. Men när det
              gäller kroniska sjukdomar finns sällan sådant. Det är kanske svårt
              att formulera det. Därför måste jag säga att det är väldigt mycket
              prat och väldigt lite verkstad i svaret även om svaret är långt
              och uttömmande.
            </seg>
            <seg n="7840d938">
              Beträffande forskningen tror jag att det är regeringens ambition,
              liksom det är den socialdemokratiska oppositionens ambition, att
              ha så god medicinsk forskning som det över huvud taget kan uppbringas.
              Vi vill ibland skryta om att vi vill ha en forskning i världsklass.
            </seg>
            <seg n="b9a04263">
              Problemet på neurologins område är att epilepsi låt mig få säga
              det i det här sammanhanget är en skamlig sjukdom. Det finns ledamöter
              i detta hus som inte talar om för andra att de har epilepsi därför
              att det är en skamlig sjukdom. Att inom detta område konkurrera
              om forskningsmedel tillsammans med dem som söker medel för forskning
              på sjukdomar som finns på varje persons läppar nästan varje dag,
              som Alzheimers och Parkinsons sjukdomar som kan drabba de allra
              flesta men ofta efter ett långt liv, är väldigt svårt. Vi har
              inga välkända personer som säger: Jag fick epilepsi, ge pengar
              till forskning på epilepsiområdet. Sådana finns inte, sådana vägrar
              att träda fram. Det är ett bekymmer, och därför är epilepsiforskningen
              i Sverige kanske en av världens sämsta. Jag trodde inte det själv
              innan jag tittade på siffrorna, men vi är nästan sämst i världen
              på epilepsiforskning.
            </seg>
            <seg n="2a55e4a6">
              Därför är det viktigt att man inte bara säger att det finns gott
              om neurologiforskning, utan de största sjukdomsgrupperna måste
              också få del av forskningsmedel. Det räcker inte med att det kommer
              fram en medicin vart femte år som kanske hjälper dem som har den
              svåraste typen av epilepsi.
            </seg>
            <seg n="8cf693bc">
              Sanningen är den att jag hade trott att det skulle bli en aning
              bättre i epilepsisjukvården, men två rapporter dels den som har
              tagits fram på uppdrag av Svenska Epilepsiförbundet av Ulf-Johan
              Olson, Utvecklingspartner AB, dels den som Akademiska sjukhuset
              har tagit fram visar att det har gått åt fel håll. Det är ojämlikt,
              det är svårt att få den vård man behöver, framför allt om man
              är gammal, skruttig, bor på landet och är man.
            </seg>
            <seg n="55d7e800">
              Ska det verkligen vara på det här sättet? Borde det inte vara
              så att vi sätter in effektiva insatser för att förbättra vården
              även för epilepsisjuka som glöms bort bland alla andra med diagnoser
              inom neurologi?
            </seg>
          </u>
          <note type="speaker" n="93549d46">
            Anf. 17 FINN BENGTSSON (m):
          </note>
          <u who="unknown" xml:id="i-32c1fac22106d515-3" n="d36b7adb">
            <seg n="ee4e4a08">
              Herr talman! Det är som sagt en viktig fråga som interpellanten
              lyft fram, men det är alltid ett problem att lyfta fram ett särintresse.
              Inom området neurologi finns det många sjukdomar som är skambelagda
              och där patienter lider av att inte få komma fram. Där är inte
              de med epilepsisjukdom de mest drabbade. Tänk bara på syndromet
              kronisk trötthet som inte ens är erkänt fast det finns en neurologisk
              diagnos. Jag tror inte att det lönar sig att profilera den ena
              eller den andra sjukdomen. Det drabbar bara alla.
            </seg>
            <seg n="aba8a7de">
              Tittar man på den studie som interpellanten hänvisar till där
              det uppenbarligen inte skulle vara så bra ställt med epilepsivården
              och epilepsiforskningen är det i allt väsentligt ett resultat
              som kom fram 2006. Det är från alla de år som Socialdemokraterna
              misskött epilepsivård och epilepsiforskning. Vi får hoppas att
              de stora satsningar som nu görs från alliansregeringen på forskningen
              och inte minst på en stärkt ställning för patienten kommer att
              göra det bättre för alla patienter.
            </seg>
            <seg n="33451dc6">
              Herr talman! Låt mig få rekapitulera de viktiga inslagen i en
              stärkt ställning för patienten. Det första är att man har en vårdgaranti
              som efterlevs och som verkligen är en lagstadgad rättighet. Man
              ska inte kunna smita ifrån ansvaret att ge en rättvis och lika
              vård över hela landet inom ramen för de tider som är angivna i
              garantin.
            </seg>
            <seg n="4125ebd4">
              Det andra är en fast vårdkontakt. Det gläder mig att interpellanten
              stöder detta förslag som alliansregeringen har lagt fram, till
              skillnad från hans egen regering. Det behöver inte nödvändigtvis
              vara en läkare utan kan vara övrig sjukvårdpersonal som man knyter
              an till och där det fungerar allra bäst.
            </seg>
            <seg n="718dd643">
              Sist men inte minst handlar det om en förnyad medicinsk bedömning.
              Det är inte ovanligt att man blir missnöjd med just den kontakten.
              Inte minst när man har en kronisk sjukdom är det väldigt viktigt
              att man har en bra och långvarig kontakt och ett förtroende i
              ett vårdkontaktmöte. Dessutom har man nu en lagstadgad rätt att
              få en andra bedömning så att patienten inte ska dra det korta
              strået utan även vården kan erkänna ett misslyckande.
            </seg>
          </u>
          <note type="speaker" n="5a288553">
            Anf. 18 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-80d353983c554a18-6" n="614fd3a8">
            <seg n="015946ce">
              Herr talman! Det är viktigt att vi gör klart för oss här vad
              som är frågor för den nationella nivån och vad som är frågor för
              landstingen. Jag tror att en del av de resonemang som vi har fört
              här snarare skulle föras i landstinget i Helsingforss län eller
              var man nu bor. Det handlar om att ställa landstingspolitikerna
              till svars för hur vården bedrivs konkret i det egna landstinget.
            </seg>
            <seg n="0e9484e1">
              Några saker här hör onekligen till det som den nationella nivån
              har ett särskilt ansvar för. Till det hör forskningen. Jag lyssnar
              på det Börje Vestlund har sagt, och jag kommer att ta med mig
              det i det fortsatta arbetet. Det finns mycket mer att göra på
              forskningens område.
            </seg>
            <seg n="cd602e81">
              Vi talar här om en folksjukdom som ofta debuterar när man är
              liten men som också kan drabba oss lite senare en bit upp i åren.
              Det kan drabba precis vem som helst av oss. Det är en sjukdom
              som är av den karaktären att den kan upplevas som oerhört dramatisk
              av omgivningen och kanske till och med skrämmande på ett sätt
              som gör att få skyltar med det, precis som Börje Vestlund är inne
              på. Det gör det inte mindre viktigt att ta upp sjukdomen och att
              personer som har egna berättelser också berättar dem för att påminna
              om att det kan drabba vem som helst av oss.
            </seg>
            <seg n="8b9ddc81">
              Det är ofta läkemedel som används som terapi. Det är ett också
              ofta ett ganska svårt arbete att ställa in dem på rätt nivå för
              rätt person. Det fordras ett stort mått av skicklighet. Därför
              är utbildningen av personal oerhört central.
            </seg>
            <seg n="46b2e5f2">
              Uppgifterna som vi har inhämtat från Socialstyrelsen visar att
              vi har fler i personalen per 100 000 invånare än tidigare. Sedan
              kan man alltid fråga sig, som kanske Börje Vestlund gör: Är det
              tillräckligt, och möter vi patienterna tillräckligt nära?
            </seg>
            <seg n="792e248c">
              Är det inte så måste vi jobba ännu mer intensivt för att få en
              bättre fungerande vård. Jag tror att vi kommer att behöva fler
              läkare framöver. Det gäller inte minst i ljuset av den demografiska
              utveckling vi ser framför oss.
            </seg>
            <seg n="563ddb1f">
              Vi har också frågan om vilka ytterligare metoder som vi kan använda.
              Där är medicinska riktlinjer ett instrument som många gånger fungerar
              som en ledstång för de läkare som inte så ofta berörs av patientgruppen
              så att de kan få ett slags manual för att hantera sjukdomen och
              höja kvaliteten.
            </seg>
            <seg n="b859ce8c">
              Det får kanske växa fram. Det kanske inte är vi politiker som
              ska bestämma vilka områden som det är klokast att utforma medicinska
              riktlinjer för även om det skulle finnas önskemål om detta.
            </seg>
            <seg n="be78637b">
              Detta är några av de frågeställningar vi har. De områden som
              jag närmast har velat belysa handlar om personaltillgång och forskningen.
              Det är sådant som framför allt ligger på politiker på den nationella
              nivån. Men här fordras också ett mer intensivt och fungerande
              samarbete med politiker på landstingsnivå för att få det att fungera
              så väl som möjligt.
            </seg>
          </u>
          <note type="speaker" n="9680533d">
            Anf. 19 BÖRJE VESTLUND (s):
          </note>
          <u who="borje_vestlund_da672f" xml:id="i-8b737d9e6f0fafc8-4" n="07d6ab06">
            <seg n="ae652f60">
              Herr talman! Jag känner mig i den här debatten som företrädare
              för många sjuka människor men kallas här för särintresse. Jag
              känner mig kränkt över att bli kallad det i denna kammare.
            </seg>
            <seg n="4188269f">
              Det finns ofta väldigt olika saker vi har att diskutera. De stackars
              skattetyngda medborgarna brukar ofta ta upp sina speciella problem
              i lite olika speciella fack i denna kammare, och då är det inte
              det minsta särintresse. Men att svårt sjuka människor genom sin
              riksdagsledamot försöker att få sin talan hörd kallas för särintresse.
              Jag noterar bara detta.
            </seg>
            <seg n="5ba7bd55">
              År 1984 var sista gången som Socialstyrelsen hade någon enskild
              workshop om epilepsi och epilepsiläkemedel. Jag tycker att det
              är ganska allvarligt att man på mer än 20 år inte har haft någon
              diskussion om just epilepsi. Detta är bara ett exempel. Jag säger
              inte att det är Socialstyrelsens fel. Det finns ett ointresse
              att ta upp frågor om denna ganska komplicerade och besvärliga
              sjukdom.
            </seg>
            <seg n="61c7c9ca">
              Socialministern säger att vi borde diskutera detta med våra landstingspolitiker,
              och det håller jag med om. Jag kan bara garantera att det har
              gjorts försök till detta i mitt eget hemlandsting Helsingforss
              läns landsting. Att försöka att få en dialog med dem är ganska
              komplicerat med tanke på att de har ungefär samma hållning som
              här, det vill säga att man skyller på någon annan. Om man inte
              har någon annan att skylla på finns det alltid möjlighet att skylla
              på tidigare regering.
            </seg>
            <seg n="41c4f5f3">
              Det här är knepigt. Det är tråkigt att vi inte kan få en dialog
              om hur vi ska utforma vården i stället för att säga: Vi har gjort
              så mycket, och ni har gjort så lite. Det är ett tråkigt sätt att
              hantera en sådan här debatt. Jag får väl vara stolt över att vara
              ett särintresse här i kammaren i dag.
            </seg>
          </u>
          <note type="speaker" n="d79e6b40">
            Anf. 20 Socialminister GÖRAN HÄGGLUND (kd):
          </note>
          <u who="goran_hagglund_5ba377" xml:id="i-80d353983c554a18-7" n="614fd3a8">
            <seg n="bf3c0932">
              Herr talman! Det är i högsta grad legitimt att diskutera varje
              fråga inom hälso- och sjukvårdens område med mig.
            </seg>
            <seg n="06e56681">
              Frågan är om det finns ett ointresse. Jag tror verkligen inte
              att Socialstyrelsen har ett ointresse på området. Jag kan inte
              svara rätt upp och ned när Börje Vestlund påstår att den senaste
              workshopen om epilepsi hölls 1984. Det kan vara så att man har
              hittat andra vägar för att utveckla området. Det får vi låta vara
              obesvarat tills vidare.
            </seg>
            <seg n="f63189ec">
              Det är oerhört angeläget att vi förbättrar vården också på detta
              område. Det är ett område där sannolikt fler kommer att drabbas
              allteftersom vi får allt längre livslängd. Det är ett område där
              varje person ska kunna känna sig trygg i att bli omhändertagen
              på bästa möjliga sätt.
            </seg>
            <seg n="a43d781c">
              Här finns det all anledning att lägga stora resurser på att forskningsmässigt
              göra landvinningar. Vi har allt att vinna på att ha personal som
              intresserar sig för och väljer specialiteter inom neurologi för
              att kunna möta de behov som finns.
            </seg>
            <seg n="671f83d9">
              Här finns det anledning för mig och andra att föra samtal med
              landstingspolitiker för att området ska kunna få de resurser som
              fordras, den kunskap som krävs och den personal som behövs för
              att vi ska kunna säga med stolthet att vi har världens bästa epilepsivård
              fastän kanske ännu inte i dag.
            </seg>
          </u>
          <note n="b944b250">
            Överläggningen var härmed avslutad.
          </note>
          <note n="a1767d07">
            5 § Svar på interpellation 2009/10:263 om politisk information
            i skolan
          </note>
          <note type="speaker" n="dd3379f6">
            Anf. 21 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-32c1fac22106d515-4" n="387c3aba">
            <seg n="170e68da">
              Herr talman! Bosse Ringholm har frågat mig vilka initiativ jag
              tänker ta för att säkerställa att politisk information från partier
              och ungdomsförbund på skolor ges utrymme som en del i samhällsundervisningen.
            </seg>
            <seg n="a7aa59fa">
              Jag håller med om att det är viktigt att elever ges möjlighet
              att ta del av politisk information i skolan. Enligt läroplanerna
              ska skolan vara öppen för skilda uppfattningar och uppmuntra att
              de förs fram. Eleverna ska också ges möjlighet att forma personliga
              ställningstaganden.
            </seg>
            <seg n="2233c9b1">
              Jag har på sista tiden mött flera rektorer som varit osäkra på
              vad som gäller när politiska partier ska bjudas in till skolan.
              Det finns en osäkerhet om hur man ska hantera främlingsfientliga
              organisationer och det har ibland lett till att man valt att inte
              bjuda in några partier alls. Jag tycker att detta är olyckligt.
              Särskilt under ett valår är det viktigt att eleverna får möjlighet
              till information och till att diskutera politiska alternativ.
            </seg>
            <seg n="0004272c">
              Regeringen har därför nyligen givit ett uppdrag till Statens
              skolverk. Uppdraget går ut på att ta fram ett informationsmaterial
              för huvudmän och skolor om förutsättningarna för opinionsbildande
              verksamhet i skolan. Skolverket ska redovisa sitt uppdrag senast
              den 15 april.
            </seg>
          </u>
          <note type="speaker" n="4494f0cc">
            Anf. 22 BOSSE RINGHOLM (s):
          </note>
          <u who="bosse_ringholm_29e546" xml:id="i-f2ce2a7a8fc80bff-0" n="f000ba15">
            <seg n="749de420">
              Herr talman! Jag tackar skolministern för svaret.
            </seg>
            <seg n="4be6cce8">
              Det har kommit allt fler signaler från olika skolor om att det
              blir svårare och svårare för politiska partier och ungdomsförbund
              att komma in med sin information i skolan. Det borde egentligen
              vara en självklarhet att skolorna på egen hand bjöd in politiska
              partier, inte minst ungdomsförbund, att delta i en samhällsdialog.
              Det borde vara en del av undervisningen.
            </seg>
            <seg n="44033a1d">
              Jag uppskattar svaret från skolministern. Han är överens med
              mig om att det är viktigt att skoleleverna får tillfälle till
              den dialogen med företrädare för exempelvis partier och ungdomsförbund.
            </seg>
            <seg n="79c5a4e4">
              Men tyvärr kommer illavarslande signaler. Svenska Dagbladet ringde
              för ett tag sedan runt till 20 av de största gymnasierna i Helsingforss
              län. Rundringningen visade att de flesta skolor väljer att begränsa
              samtliga partiers tillträde till skolan under valåret. Hälften
              av skolorna i rundringningen har valt att inte tillåta enskilda
              besök eller bokbord på skolan.
            </seg>
            <seg n="b91dbbaf">
              En av rektorerna på ett privat gymnasium i Täby, för att ta ett
              exempel, säger att man är väldigt restriktiv. Alla som kommer
              till skolan ska ingå i ett pedagogiskt sammanhang, och man tillåter
              inga bokbord. Jag tycker att det är allvarligt. Man stänger i
              och för sig inte dörren totalt; man kan få in dem i ett pedagogiskt
              sammanhang. Men jag har tyvärr också ett antal exempel på att
              man har stängt dörren totalt och sagt att man inte tar in dem,
              då det skapar många andra bekymmer om man låter politiska partier
              och ungdomsförbund komma in.
            </seg>
            <seg n="586921f3">
              Jag ser i svaret att skolministern har givit ett uppdrag till
              myndigheten Statens skolverk. Det är väl bra. Men jag tror att
              det kanske behöver göras mer. Det är lite väl passivt att bara
              invänta någon form av rekommendation från Skolverket. Alla vet
              att kommunerna har ett oerhört stort ansvar. Vi har ett stort
              antal kommunala skolor, men vi har naturligtvis också de privata
              skolorna. Det vore angeläget för skolministern att kunna föra
              en dialog med kommunerna och de privata skolorna om på vilket
              sätt de, inte minst ett valår som 2010, kan medverka till att
              föra in politiska partier och ungdomsförbund i samhällsundervisningen
              men även på annat vis öppna diskussionen.
            </seg>
            <seg n="4e61349c">
              Jag inser att en del kan vara rädda för att det kan skapa komplikationer,
              men jag tror att det trots allt är bättre att ta de komplikationerna
              än att stänga dörren. Ju mer öppenhet och ju större diskussion
              vi kan få, desto bättre är det för demokratin. Demokratins livsluft
              är trots allt debatt. Sedan kan man ibland tycka att det är obehagligt
              att debattera med en del som har ståndpunkter som man själv inte
              delar och som kanske befinner sig i demokratins utkant. Men det
              är bättre att ta den öppna debatten än att försöka låtsas som
              att problemet inte finns och att det är en diskussion som vi kan
              gå runt.
            </seg>
            <seg n="42a8264b">
              Därför skulle jag vilja uppmana skolministern att göra mer än
              att bara ge Skolverket det här uppdraget, att se till att ta kontakt
              med kommunerna via SKL eller på annat sätt, ta kontakt med de
              privata skolorna och se till att de visar lite mer aktivitet under
              det här året. Jag hoppas att skolministern inte bara har en positiv
              syn, som han säger i svaret, utan vill göra mer än det som han
              hittills har redovisat.
            </seg>
          </u>
          <note type="speaker" n="924f3a9b">
            Anf. 23 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-32c1fac22106d515-5" n="387c3aba">
            <seg n="a57e0a66">
              Herr talman! Bosse Ringholm och jag har samma grunduppfattning
              om detta. Utvecklingen är olycklig. Jag rör mig rätt mycket i
              skolvärlden, och jag uppfattar det som att det är väldigt få rektorer
              som har utgångspunkten att man inte alls vill ha politisk information
              i skolorna. Men så inträffar det att man konstaterar att det inte
              bara handlar om de sju partier som finns i riksdagen; det finns
              ytterligare 25 som kandiderar till riksdagen. Hur ska man hantera
              det? JO säger att alla måste behandlas lika. Plötsligt har man
              en oändlig mängd partier. Det gäller inte bara de främlingsfientliga,
              utan även pensionärspartier, sjukvårdspartier och allt vad det
              är. Det blir en så stor grupp partier att det blir ohanterligt.
              Det är en nöt att knäcka, och det är detta vi har bett Skolverket
              att fundera över. Hur kan avgränsningar göras?
            </seg>
            <seg n="1651117c">
              Det knepiga i sammanhanget är att jag inte bara är utbildningsminister.
              Jag är också ordförande i ett av partierna. Om jag skulle föreskriva
              en avgränsning som innebar att mitt parti fick komma in men andra
              inte vore det ytterst olyckligt. Därför tycker jag att det är
              bättre att Skolverket genomför uppdraget om hur avgränsningar
              ska kunna göras på ett rimligt sätt. Det är det stödet rektorerna
              behöver, tror jag mig veta.
            </seg>
            <seg n="7e20f671">
              Sedan kan det hända att det finns skolor som även när det kommer
              riktlinjer säger att de inte vill ha information. Då tycker jag
              att det förtjänar att uppmärksammas och ifrågasättas. Men det
              är Bosse Ringholms parti som har skapat den kommunaliserade skolan;
              jag har ingen direktivrätt till rektorer om hur de ska agera,
              utan de ska följa läroplanen. De flesta rektorer, uppfattar jag,
              tycker dock att det är en fördel att man i samhällskunskapen inte
              bara pratar om partier utan att partierna också medverkar på olika
              sätt och att valrörelsen är ett alldeles utmärkt tillfälle att
              uppmärksamma de här frågorna.
            </seg>
            <seg n="77dbcfab">
              Jag har samma uppfattning som Bosse Ringholm, men jag tror att
              det vore olyckligt om jag som ordförande för ett av partierna
              gick in och talade om exakt hur man ska göra. Skolverket får genomföra
              uppdraget. Normalt får en myndighet åratal för ett uppdrag, men
              här ska man komma fram med riktlinjer väldigt snabbt, så att de
              blir användbara inför den valrörelse som nu ligger framför oss.
            </seg>
          </u>
          <note type="speaker" n="6c5d9ab6">
            Anf. 24 BOSSE RINGHOLM (s):
          </note>
          <u who="bosse_ringholm_29e546" xml:id="i-f2ce2a7a8fc80bff-1" n="f000ba15">
            <seg n="bdbdf199">
              Herr talman! Det är klart att det hade varit märkligt om skolministern
              hade gett i uppdrag till Skolverket att återkomma efter höstens
              riksdagsval. På den punkten behöver skolministern inte känna någon
              oro för att jag skulle ha någon annan uppfattning.
            </seg>
            <seg n="f32e9db6">
              Jag tror inte att det är så enkelt att man kan säga att myndigheten
              får klara ut detta. Vi har trots allt en läroplan. I läroplanen
              ingår, precis som skolministern säger, att försöka få in de demokratiska
              politiska partiernas arbete som en del av samhällsundervisningen.
              Det är väl inget konstigt i att man berättar om vad som sker i
              kommunfullmäktige, landstingsfullmäktige, regionfullmäktige och
              riksdagen? Den möjligheten kan naturligtvis alla skolor använda
              under hela läsåret, inte bara när det råkar vara valår. Men det
              är klart att det kan finnas en komplikation ett valår. Det är
              fler som vill ta del av möjligheten som kan finnas.
            </seg>
            <seg n="7a855556">
              Jag tycker att Jan Björklund inte behöver vara så blygsam. Det
              brukar han inte vara i andra sammanhang. Även om han råkar vara
              ledare för ett av partierna har han möjlighet att gå ut tillsammans
              med exempelvis partierna, Sveriges Kommuner och Landsting och
              andra huvudmän på skolans område och säga att det är viktigt att
              man får till stånd de här informationsutbytena och den här debatten.
            </seg>
            <seg n="0cc608f0">
              Jag inser att det finns rektorer som bockar och säger: Vi väntar
              ett tag. Det är knepigt. Det blir för många partier, och det kan
              bli knepiga diskussioner på något vis.
            </seg>
            <seg n="c86912a8">
              Men demokratin är trots allt sådan att vi ska visa stor tolerans
              mot olika grupper och grupperingar. Sedan får man inte visa tolerans
              på det sättet att man utestänger på orimliga villkor. Det är väl
              detta som skolministern hoppas att Skolverket ska klarlägga.
            </seg>
            <seg n="a33e4d8b">
              Men jag är inte säker på att det går att klarlägga detta på ett
              sådant sätt att man kan lösa alla situationer. Det är mer fråga
              om att ålägga skolledningarna ett ansvar, oavsett om det är kommunala
              eller privata skolor i landet, att själva ta initiativ och själva
              driva på. Det behöver inte bara vara partierna och ungdomsförbunden
              som ska komma och be om att få dela med sig av sin information
              i skolorna.
            </seg>
            <seg n="39606542">
              Jag tror att det skulle vara ett starkt stöd för många av landets
              skolledningar, för rektorer i både privata och kommunala gymnasier
              och även grundskolor, om skolministern kunde säga mycket tydligt
              att det här är någonting som vi vill främja och som vi tycker
              ligger i linje med läroplanen, för det gör det alldeles uppenbart.
              Då tycker jag att man kan söka andra vägar och inte bara säga
              att Skolverket får klara ut det. Jag tycker att vi kan hjälpas
              åt från de demokratiska politiska partierna att få till stånd
              den här dialogen.
            </seg>
          </u>
          <note type="speaker" n="50102567">
            Anf. 25 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-32c1fac22106d515-6" n="387c3aba">
            <seg n="c7a11682">
              Herr talman! Det är precis det jag har sagt. Det var precis det
              som var min reaktion när det för några veckor sedan eller för
              någon månad sedan började uppmärksammas att skolorna började fatta
              den här typen av beslut. I någon mening håller jag med Bosse Ringholm
              om att det alltid har förekommit genom åren att skolor har intagit
              den här attityden. Men utan att ha någon statistik uppfattar jag
              att det nu plötsligt har blivit vanligare att de säger nej i skolorna.
            </seg>
            <seg n="901f59a9">
              Jag tror att det bottnar i utlåtandena från JO. Och det är inte
              därför att rektorerna inte vill, utan det är för att det blir
              krångligt om man måste släppa in tjogvis med partier på samma
              villkor allihop. Det är precis där skon klämmer. Det var därför
              som jag sade precis det jag sade i massmedierna för någon månad
              sedan, att detta inte är bra, att eleverna har rätt till samhällsinformation
              inför valet från partierna.
            </seg>
            <seg n="b6f53fea">
              De problem som finns där måste man dock erkänna. Rektorerna sitter
              med ett begränsat schemautrymme och begränsade lokaler, och det
              är hur många partier som helst, så någonstans finns det naturligtvis
              ett legitimt bekymmer hos många rektorer hur det här ska läggas
              upp. Det är därför de väljer den enkla vägen, att säga nej.
            </seg>
            <seg n="34d7f506">
              Vi får väl se vad Skolverket kommer fram till, men jag har goda
              förhoppningar om att det kommer rätt klara riktlinjer för vad
              som är tillåtet och inte. Då kan det naturligtvis fortfarande
              vara någon som säger nej. Men jag tror att det då blir en islossning
              i detta.
            </seg>
          </u>
          <note type="speaker" n="197fe3ed">
            Anf. 26 BOSSE RINGHOLM (s):
          </note>
          <u who="bosse_ringholm_29e546" xml:id="i-f2ce2a7a8fc80bff-2" n="f000ba15">
            <seg n="699400b2">
              Herr talman! Inte ens Statens skolverk har direktivrätt i den
              bemärkelsen att man kan tvinga skolor att åstadkomma någonting
              på det här området. Men det är klart att det är oerhört viktigt
              att Statens skolverk kan vara pådrivande på samma sätt som skolministern
              kan vara pådrivande. Jag tycker också att de politiska partierna
              i ungdomsförbunden, som ett led i den demokratiska processen,
              kan vara pådrivande här på olika sätt och vis.
            </seg>
            <seg n="4d5f5a44">
              Visst finns det gränsdragningsproblem och visst kan det finnas
              bekymmer om det är alltför många aktörer som vill komma till samma
              skola och vid samma tid, men jag tror att det går att hantera.
              Det viktigaste är att inte blunda för problemen och säga att det
              här gör vi ingenting åt.
            </seg>
            <seg n="5cc75ff6">
              Jag hoppas fortfarande att skolministern vill göra mer än att
              bara förlita sig på Statens skolverk. Det finns andra vägar som
              man kan söka. Sedan får man väl i sista hand fundera på om det
              är JO-uttalanden eller annat som är något slags hinder och om
              detta i så fall måste hanteras på något annat sätt i framtiden,
              för vi behöver allt stöd för att få till stånd ett högt valdeltagande
              och ett stort engagemang från våra ungdomar, som vi vet har ett
              lägre valdeltagande än andra åldersgrupper. Det gäller naturligtvis
              att från början få ungdomar så samhällsintresserade och så delaktiga
              som möjligt och att få dem att känna ansvar i den demokratiska
              processen. Om de får med sig det redan under skolåren tror jag
              att det är en förutsättning att lyckas med demokratin längre fram.
            </seg>
            <seg n="7e8144bc">
              Jag hoppas att skolministern funderar på sin kammare en gång
              till och ser om han kan göra någonting mer utöver att bara ge
              ett uppdrag till Statens skolverk.
            </seg>
          </u>
          <note type="speaker" n="6ecc3c53">
            Anf. 27 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-32c1fac22106d515-7" n="387c3aba">
            <seg n="65547d58">
              Herr talman! Det känns som att vi säger samma sak gång på gång
              här, och jag kan väl göra det en sista gång. Vi har precis samma
              grunduppfattning. Det som just nu skapat grus i maskineriet är
              att skolorna är lite rädda efter ett JO-utlåtande.
            </seg>
            <seg n="9414ce8a">
              Det fungerar så att JO granskar ett konkret fall och säger: Så
              får man inte göra. Detta är inte tillåtet. Det finns ett antal
              sådana utlåtanden om vad som inte är tillåtet. Problemet för rektorerna
              är att ingen talar om vad som är tillåtet och att det ibland är
              motstridigt. Det är precis det som Skolverket nu ska tala om.
            </seg>
            <seg n="726bdcfb">
              Jag vill avvakta de riktlinjer som Skolverket kommer med. Om
              det då finns motiv att gå ut och pusha för detta så gör jag gärna
              det, därför att jag har precis samma uppfattning som Bosse Ringholm,
              att denna politiska information, dels som en del i samhällskunskapsundervisningen,
              dels inför valet, är viktig för eleverna.
            </seg>
          </u>
          <note n="b944b250">
            Överläggningen var härmed avslutad.
          </note>
          <note n="18c043b3">
            6 § Svar på interpellation 2009/10:267 om elever med epilepsi
          </note>
          <note type="speaker" n="06ff6aab">
            Anf. 28 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-32c1fac22106d515-8" n="387c3aba">
            <seg n="80521342">
              Herr talman! Börje Vestlund har frågat mig vilka åtgärder jag
              kommer att vidta för att elever med epilepsi ska kunna få det
              stöd och den hjälp de behöver för att kunna tillgodogöra sig skolundervisning.
            </seg>
            <seg n="bb3912f6">
              Enligt skollagen har elever med svårigheter i skolarbetet rätt
              till särskilt stöd. Om det framkommer att eleven kan ha behov
              av särskilda stödåtgärder ska rektorn se till att behovet utreds
              och att ett åtgärdsprogram utarbetas, om det behovet finns. Av
              programmet ska det framgå vilka behoven är, hur de ska tillgodoses
              och hur åtgärderna ska följas upp och utvärderas. När det är fråga
              om behov kopplade till ett sjukdomstillstånd som epilepsi är det
              naturligt att elevhälsans personal involveras i utredningen.
            </seg>
            <seg n="93b0b76e">
              I lagrådsremissen med förslag till ny skollag, som regeringen
              överlämnade i december, finns förslag som ytterligare stärker
              elevernas rätt till särskilt stöd, utöver de regler som har gällt
              hittills. Rektors ansvar för att ett åtgärdsprogram upprättas
              tydliggörs. Det införs också, och det tror jag är en mycket viktig
              förändring, en möjlighet för elever och föräldrar att överklaga
              rektorns beslut om åtgärdsprogram till Skolväsendets överklagandenämnd,
              till exempel om man anser att åtgärdsprogrammet är otillräckligt.
              I och med detta kommer alla elevers möjlighet att få det stöd
              de har rätt till att öka.
            </seg>
            <seg n="4fbfcb7b">
              Den nya skollagen kommer också att innebära att elevhälsan stärks.
              Elevhälsan ska stödja elevernas utveckling mot målen och bland
              annat omfatta medicinska och psykosociala insatser. Förutom skolläkare
              och skolsköterska ska det finnas tillgång till psykolog, kurator
              och personal som kan tillgodose elevernas behov vid specialpedagogiska
              insatser.
            </seg>
            <seg n="d5131f90">
              Vidare kan Specialpedagogiska skolmyndigheten bistå med råd och
              stöd samt information om vad en funktionsnedsättning som epilepsi
              innebär. Till syvende och sist är det dock kommunernas och skolornas
              skyldighet att utreda vilka behov eleven har och organisera undervisningen
              så att behoven kan tillgodoses.
            </seg>
          </u>
          <note type="speaker" n="c7437958">
            Anf. 29 BÖRJE VESTLUND (s):
          </note>
          <u who="borje_vestlund_da672f" xml:id="i-8b737d9e6f0fafc8-5" n="07d6ab06">
            <seg n="6c2ac8cd">
              Herr talman! Först ska jag be om ursäkt för att jag har ställt
              den här interpellationen en gång tidigare. Då råkade jag inte
              infinna mig, för jag var på resa. Så det här är andra gången,
              men jag hoppas att vi ska få en intressant debatt trots detta.
              Jag ber också att få tacka för svaret.
            </seg>
            <seg n="c59e8da7">
              Jag är övertygad om att utbildningsministern har ambitionen att
              elever med komplicerad diagnos, som epilepsi, ska ha samma möjligheter
              att tillgodogöra sig skolundervisning som fullt friska elever.
              Men svaret visar att skolministern och därmed skolsystemet inte
              har förstått de svårigheter som dessa elever upplever i sin skolsituation.
              Jag skulle kunna stå här och rabbla exempel på elever med epilepsi
              som helt och hållet har ställts åt sidan. Jag skulle också kunna
              berätta min egen historia om hur inlärning och inläsning av komplicerade
              processer ofta kräver långt och intensivt arbete för att till
              exempel klara mitt politiska arbete. Men jag ska avstå från det
              och i stället koncentrera mig på svaret som jag har fått av utbildningsministern.
            </seg>
            <seg n="f1ce209c">
              Herr talman! Epilepsi är en komplicerad sjukdom. Ofta har vi
              kännedomen om hur ett anfall ser ut. Det är ofta stora kloniska
              anfall, men det är också väldigt vanligt med mindre och kortare
              frånvaroattacker som ibland kan uppträda flera gånger per dag.
              Även stora anfall där man blir helt medvetslös kan i undantagsfall
              ske flera gånger per dag. Ofta behöver den epilepsisjuka vila
              eller ibland sova en längre stund efter ett sådant anfall. Därutöver
              behöver de allra flesta med epilepsi medicineras mer eller mindre
              intensivt.
            </seg>
            <seg n="2ea6c140">
              Läser man om biverkningarna av de här medicinerna ser man att
              det ofta uppstår biverkningar som trötthet, koncentrationssvårigheter,
              irritation, kognitiva svårigheter, minnessvårigheter och så vidare.
              Särskilt de äldre läkemedlen har väldigt många sådana biverkningar.
            </seg>
            <seg n="e7bd8344">
              Herr talman! I detta kaos av problem med hjärnan ska elever med
              epilepsi dessutom tillgodogöra sig kunskaper som kan vara avgörande
              för det liv de sedan ska leva. För de flesta blir det alldeles
              för mycket. Många elever med epilepsi har därför svårt att tillgodogöra
              sig skolundervisningen.
            </seg>
            <seg n="02e19b99">
              Det finns kunskaper om hur anfallen påverkar skolundervisningen,
              och att elever som är medvetslösa eller mentalt frånvarande inte
              kan tillgodogöra sig undervisningen är ganska enkelt att förstå.
              Likaså är det ganska självklart att elever som måste sova eller
              vila efter ett anfall inte kan tillgodogöra sig undervisningen.
              Men studierna kring detta med påverkan på allmäntillståndet, de
              kognitiva svårigheterna inte minst på grund av medicineringen,
              är av relativt sent datum och inte så kända i skolvärlden. Det
              är just därför som jag har väckt den här interpellationen. Det
              är också därför som jag inte kan känna mig riktigt tillfreds med
              utbildningsministerns svar.
            </seg>
            <seg n="75e77d36">
              Visst är det så att den nya skollagen ska ge elever och föräldrar
              en ökad möjlighet att få sin sak prövad. Men fortfarande finns
              inte kunskapen ute i skolvärlden, inte på Skolverket men möjligen
              på Specialpedagogiska skolmyndigheten. Jag är ganska säker på
              att man skulle kunna få mer information om detta, till exempel
              genom att inte minst professionen i form av neurologer, neuropsykologer
              och kanske också frivilligsfären i form av epilepsiföreningar
              skulle vara beredda att hjälpa till att utbilda just skolvärlden
              om detta. Jag tror inte att det finns någon illvilja. Däremot
              tror jag att det finns en stor okunskap om de här eleverna som
              oftast går ut skolan och känner sig ganska misslyckade som elever.
            </seg>
            <seg n="60d9632b">
              Min fråga till ministern är: Skulle utbildningsministern vara
              beredd att hjälpa till att se till att man kan få en utbildning
              för Skolverket och kanske för rektorerna?
            </seg>
          </u>
          <note type="speaker" n="40af008f">
            Anf. 30 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-32c1fac22106d515-9" n="387c3aba">
            <seg n="e8a39b9b">
              Herr talman! Jag uppskattar och det tror jag att alla gör Börje
              Vestlunds engagemang i frågan, också med respekt för den kunskap
              som han har om sjukdomen och om de svårigheter som epilepsi medför
              i det här sammanhanget, för skolelever.
            </seg>
            <seg n="172a4810">
              Jag ska direkt erkänna att jag inte alls har den detaljkunskapen
              vare sig om sjukdomens medicinska karaktär eller om vad den exakt
              innebär. Men jag har stor förståelse för att om man har epilepsi
              liksom en del andra sjukdomar medför det självfallet stora svårigheter
              också i skolarbetet.
            </seg>
            <seg n="13196bc0">
              Det sätt som vi måste hantera detta på som regering och riksdag
              menar jag inte är att regeringen ska gå in och föreskriva exakt
              hur man ska hantera elever som har epilepsi. Den kompetensen har
              inte jag och inte heller någon annan i regeringen. Börje Vestlund
              har stor kompetens, men jag skulle vilja påstå att riksdagen som
              helhet inte har den. Vi måste stötta oss på de duktigaste som
              finns.
            </seg>
            <seg n="384c51c9">
              För att kunna göra detta på ett mer professionellt sätt har jag
              tagit initiativ till att inrätta det vi nu kallar för Specialpedagogiska
              skolmyndigheten. Det är en nyinrättad myndighet som har till uppgift
              att samla forskning, kunskap och vetenskap om olika typer av funktionsnedsättningar
              och sjukdomar som påverkar skolarbetet, till exempel epilepsi.
              Myndighetens uppgift är att när den har samlat det här försöka
              dra slutsatser och sprida detta till de skolor där elever finns
              som har de här problemen.
            </seg>
            <seg n="471f9538">
              I nästa steg inrättar vi en skollag som ger eleverna rätt till
              stöd och hjälp. Regeringen inför nu också en rätt för föräldrar
              och elever att till och med överklaga om de är missnöjda med den
              hjälp de får. Det kan hända att det finns ytterligare inslag som
              man borde fundera över för att stärka elevernas rätt. Men jag
              ser att Börje Vestlund nickar förstående när jag säger att det
              inte är möjligt för regeringen att ha en särskild förordning just
              om epilepsi. Vi måste agera så att skolorna ska ha skyldighet
              att ge hjälp till elever som har svårigheter. Sedan har vi expertorgan
              som måste samla på sig all kunskap som finns om den typen av sjukdomar
              och hur man ska arbeta med detta i skolundervisningen. Jag delar
              naturligtvis till hundra procent Börje Vestlunds engagemang; dessa
              elever har rätt till exakt samma skolundervisning, kvalitet och
              resultat som alla andra.
            </seg>
          </u>
          <note type="speaker" n="0c2e7273">
            Anf. 31 BÖRJE VESTLUND (s):
          </note>
          <u who="borje_vestlund_da672f" xml:id="i-8b737d9e6f0fafc8-6" n="07d6ab06">
            <seg n="0f31faaa">
              Herr talman! Jag tycker att det är jättebra att man har startat
              Specialpedagogiska skolmyndigheten. Den ger ett värdefullt tillskott
              till den kunskap som tidigare skolmyndigheter också hade. Men
              om man kan koncentrera det till samma ställe är det naturligtvis
              bra, och jag hoppas att man ska kunna använda detta på ett bra
              sätt.
            </seg>
            <seg n="02fcc045">
              Det som är positivt är att det hela tiden görs nya studier. Man
              får ny kunskap, och man måste kunna omsätta den. Det är detta
              jag vill koncentrera mina frågor på. På vilket sätt ska man få
              ut det här så att det märks, och inte bara bland den upplysta
              medelklassen i storstäderna? De kan ju oftast läsa sig till detta
              på diverse sajter och hemsidor, i tidningar, facktidskrifter och
              så vidare. Det ska gälla alla. Man måste kunna komma ut snabbt
              med information.
            </seg>
            <seg n="4b93e7e7">
              Detta är ett bekymmer. De som besitter kunskapen och informationen
              får oftast ut någonting av den informationen och kunskapen. Men
              sedan har vi alla som inte besitter den. De kanske får hem sitt
              barn, som har fått sjukdomen epilepsi, i ett bylte. De måste lära
              sig detta och sedan omsätta det i skolsituationen.
            </seg>
            <seg n="59e65a47">
              Det är där jag tycker det är viktigt att vi har en samsyn. Vi
              måste få ut information i skolorna och de enskilda kommunerna,
              kanske till och med till de enskilda rektorerna. Åtminstone ska
              de enskilda rektorerna veta var de ska söka informationen. Jag
              tror inte att alla rektorer kan veta allt om utbildningsfrågor
              och epilepsi. Det skulle vara oerhört värdefullt, inte minst för
              alla de elever som i dag känner sig misslyckade i skolan och som
              kanske inte alls förstår. De undrar: Varför hänger jag inte med
              nu när jag hängde med tidigare, innan jag hade epilepsi? Det tror
              jag är den fråga som många har obesvarad.
            </seg>
          </u>
          <note type="speaker" n="6e5aca46">
            Anf. 32 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-32c1fac22106d515-10" n="387c3aba">
            <seg n="ff499b56">
              Herr talman! Jag delar naturligtvis Börje Vestlunds syn på detta.
              Hans fråga kokar ned till: Hur får vi ut kunskapen och informationen
              i skolväsendet? Det är en mycket relevant fråga. Den typen av
              frågor jobbar jag med dagligen i alla möjliga sammanhang. Hur
              ska alla som behöver ha reda på all kunskap som finns också få
              det?
            </seg>
            <seg n="2097da1f">
              I det här fallet är det just detta som är hela syftet med den
              specialpedagogiska skolmyndigheten. Vi har mängder av forskare.
              Jag vet inte exakt hur många forskare vi har just på epilepsi.
              Men vi har mängder av forskare inom alla möjliga områden som tar
              fram kunskap som naturligtvis är relevant i skolan och undervisningen.
              Men hur ska det komma lärare, rektorer och personal till kännedom?
              Det är precis därför vi har inrättat Specialpedagogiska myndigheten
              för att samla ihop informationen, sortera ut vad som är relevant
              för just skolans arbete och sedan sprida den.
            </seg>
            <seg n="1e90fe93">
              Det är en utmaning. Man jobbar med råd och stöd och man har regionala
              enheter som ger anvisningar, hjälp och så vidare till kommuner
              och skolor. Epilepsi är bara en i raden av många sjukdomar och
              funktionsnedsättningar där det behövs särskild kunskap. Jag tycker
              inte att vi för ett ögonblick ska underskatta utmaningen i uppdraget.
              Det är just därför vi har inrättat detta organ Specialpedagogiska
              skolmyndigheten. Den ska vara den kanal som Börje Vestlund efterlyser
              från all den kunskap mänskligheten besitter om detta till att
              kunskapen också ska omsättas i klassrummet för de elever det till
              sist handlar om.
            </seg>
            <seg n="1de7aaaa">
              Jag tror inte att vi kommer att få den perfekta av världar i
              framtiden heller. Men jag tror att vi tar ett par steg framåt
              med de här förändringarna i skollagen när det gäller att ge elever
              med den här typen av svårigheter, till exempel epilepsi, det stöd
              och den hjälp som de rimligen har rätt till.
            </seg>
          </u>
          <note type="speaker" n="ebab6507">
            Anf. 33 BÖRJE VESTLUND (s):
          </note>
          <u who="borje_vestlund_da672f" xml:id="i-8b737d9e6f0fafc8-7" n="07d6ab06">
            <seg n="dd71773e">
              Herr talman! Det här gäller naturligtvis inte bara elever som
              har epilepsi. Det finns ett stort antal elever som på olika sätt
              har neurologiska sjukdomar som man trodde var enkla men som i
              grunden är ganska komplicerade.
            </seg>
            <seg n="408b8974">
              Tyvärr är inte forskningen om epilepsi så stor, framför allt
              inte i detta land. Men det får vi kanske ta en annan debatt om
              vid ett annat tillfälle.
            </seg>
            <seg n="bae6851a">
              Jag tror att det är bra att vi har fått upp den här debatten
              och diskussionen. Jag tror att den behövs även framdeles. Jag
              tror också att det är viktigt att man håller den vid liv. Ofta
              nöjer man sig nämligen med att säga att man nu har löst frågan
              och strukturen. Men sedan måste alltid alla strukturer, hur bra
              och genomtänkta de än är, fyllas med någon form av innehåll. Alternativt
              är man väldigt kritisk till dem. En skollag är trots allt per
              definition en ramlag. Den måste fyllas med ett innehåll. Den måste
              få en rättspraxis. Man måste se till att pröva den. Det är det
              vi inte har sett ännu.
            </seg>
            <seg n="14656fea">
              I det här sammanhanget, när man ska jobba längst ut, vet man
              inte vad detta innebär. Hur långtgående är det? Vad var det för
              förarbeten man inte definierade tillräckligt noga? Vad var det
              man inte var tillräckligt duktig med från regeringen oaktat färg
              när man tog fram det här? Jag tror att det är få lagstiftningar
              som har kommit till av ondska varken i det här landet eller i
              de flesta andra demokratier.
            </seg>
          </u>
          <note type="speaker" n="ed64e4b2">
            Anf. 34 Utbildningsminister JAN BJÖRKLUND (fp):
          </note>
          <u who="jan_bjorklund_1c8dc8" xml:id="i-32c1fac22106d515-11" n="387c3aba">
            <seg n="efd12849">
              Herr talman! Jag upprepar att jag uppskattar Börje Vestlunds
              engagemang i frågan. Min bedömning är att stödet för de elever
              som har det allra svårast i skolan kommer att öka med de reformer
              vi nu gör.
            </seg>
            <seg n="a4b2e2fb">
              Till sist är det människor av kött och blod, inte bara de här
              eleverna utan också de som ska ge stöd och hjälp. Det kommer säkert
              att göras misstag i framtiden också. Nu genomför vi reformer:
              inrättandet av Specialpedagogiska skolmyndigheten, en ny skollag
              som ger mer rätt till stöd för elever med svårigheter och rätt
              inte minst för föräldrar, som naturligtvis är väl medvetna om
              sina barns bekymmer i de här sammanhangen, att överklaga om de
              tycker att hjälpen och stödet är otillräckligt.
            </seg>
            <seg n="d028dc5b">
              Därmed tar vi ett antal steg framåt. Det är min bedömning. Men
              jag är inte naiv. Jag inser att det kommer att finnas stora utmaningar
              även efter dessa reformer. Jag bedömer dock att utvecklingen är
              på rätt väg.
            </seg>
          </u>
          <note n="b944b250">
            Överläggningen var härmed avslutad.
          </note>
          <note n="828b3617">
            7 § Svar på interpellation 2009/10:247 om tvångsgifte och arrangerade
            äktenskap
          </note>
          <note type="speaker" n="6c73ec68">
            Anf. 35 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-32c1fac22106d515-12" n="d36b7adb">
            <seg n="04d20ed9">
              Herr talman! Amineh Kakabaveh har frågat socialministern vilka
              åtgärder han avser att vidta för att skydda unga kvinnor och män
              som riskerar att giftas bort mot sin vilja.
            </seg>
            <seg n="d6e7b691">
              Interpellationen har överlämnats till mig.
            </seg>
            <seg n="8ff5adfa">
              Jag var här i kammaren i höstas och debatterade frågan om vilka
              åtgärder regeringen skulle vidta med anledning av Ungdomsstyrelsens
              rapport Gift mot sin vilja. Som jag då sade är det en högt prioriterad
              fråga för regeringen att öka skyddet och stödet till dessa unga
              kvinnor och män. Vi arbetar nu vidare med utgångspunkt i Ungdomsstyrelsens
              förslag för att ta fram ett samlat åtgärdspaket för att skydda
              unga kvinnor och män som riskerar att giftas bort mot sin vilja.
            </seg>
            <seg n="a2c7ed2f">
              Trots att hedersrelaterat våld och förtryck inte är något nytt
              fenomen i Sverige har kunskapen kring problemens omfattning och
              hur de drabbar enskilda varit låg. Ungdomsstyrelsen rapport Gift
              mot sin vilja är den första kartläggningen som ger oss en grundläggande
              kunskap om situationen för unga människor som riskerar att giftas
              bort mot sin vilja. Även situationen för unga människor som inte
              har möjlighet att fritt gifta sig enligt egen vilja beskrivs i
              rapporten.
            </seg>
            <seg n="a8d31492">
              Utifrån ett statistiskt urval har Ungdomsstyrelsen uppskattat
              att ca 70 000 unga lever med begränsningar i förhållande till
              äktenskap och/eller att familjen ställer upp villkor för val av
              partner.
            </seg>
            <seg n="a67108b7">
              Den som inte själv får välja partner utsätts också i högre utsträckning
              för våld, hot och kränkningar av närstående.
            </seg>
            <seg n="e6a5e248">
              Rapporten visar att många ungdomar lever under oacceptabla förhållanden,
              och den belyser behovet av ytterligare kunskap och kompetenshöjning
              på området samt olika frågeställningar kring den nu gällande lagstiftningen.
            </seg>
            <seg n="fd526894">
              Den handlingsplan mot mäns våld mot kvinnor, hedersrelaterat
              våld och förtryck samt våld i samkönade relationer som regeringen
              presenterade hösten 2007 har inneburit en bred kraftsamling på
              detta område.
            </seg>
            <seg n="3147a6d8">
              När det gäller hedersrelaterat våld och förtryck har regeringens
              insatser lett till ökad medvetenhet och fördjupad kunskap. Trots
              alla dessa positiva steg ligger det mesta arbetet framför oss.
            </seg>
            <seg n="f88373bb">
              Utredningen om människohandel m.m. har bland annat haft till
              uppgift att genomföra en översyn av det straffrättsliga skyddet
              mot barn- och tvångsäktenskap (SOU 2008:41). Regeringen konstaterade
              den 4 februari 2010 i lagrådsremissen Förstärkt straffrättsligt
              skydd mot människohandel att frågorna som rör det straffrättsliga
              skyddet mot barn- och tvångsäktenskap behöver belysas ytterligare
              och att man därför kommer att låta en utredare analysera både
              civilrättslig och straffrättslig lagstiftning av relevans för
              att förebygga och förhindra barn- och tvångsäktenskap.
            </seg>
            <seg n="782b5239">
              Insatser som kan förebygga och förhindra att unga gifts bort
              mot sin vilja har hög prioritet.
            </seg>
          </u>
          <note type="speaker" n="bf4ac6a8">
            Anf. 36 AMINEH KAKABAVEH (v):
          </note>
          <u who="amineh_kakabaveh_08f6a8" xml:id="i-8ac4041c5533c39f-0" n="80edd4c2">
            <seg n="e657b626">
              Herr talman! Jag vill tacka minister Nyamko Sabuni för svaret
              och redogörelsen. Det är positivt att ministern, jag och många
              andra här i kammaren är överens om att det är olagligt och oacceptabelt
              att barn och ungdomar utsätts för tvångsäktenskap eller arrangerade
              äktenskap.
            </seg>
            <seg n="81b41c90">
              I det här svaret har jag fått ungefär samma svar som när vi hade
              debatten här i kammaren i höstas. Jag ville att socialministern
              skulle svara på detta eftersom det handlar om barn och ungdomar
              som skulle kunna vara aktuella för socialtjänstens insatser. Jag
              menar att det handlar om barn och ungdomar som är skolpliktiga,
              som är under 18 år och som försvinner från Sverige.
            </seg>
            <seg n="e3671df8">
              I går den 8 mars var jag i Uppsala och träffade många vänner
              och bekanta som jobbar med hedersproblematiken. De hade läst den
              här interpellationen. En av mina vänner, som också jobbar inom
              Rädda Barnen, nämnde att fram till 2006 har mer än 400 barn försvunnit
              i Uppsalaområdet. De har alltså försvunnit. Ibland tänker jag
              på att när en katt försvinner här i Sverige gör man efterlysningar
              på olika håll, till och med i radio och medier. Men när så många
              barn i vårt land och i vårt närområde försvinner bryr sig ingen
              egentligen. Det är väldigt beklämmande.
            </seg>
            <seg n="46ea9714">
              I skollagen dikteras det att skolplikten gäller för alla barn.
              I barnkonventionen och i svenska lagar står det att alla barn
              ska ha samma möjligheter och rättigheter och att föräldrarna och
              samhället har skyldighet att se till att de omfattas av de här
              möjligheterna. Men tyvärr är det inte så när det gäller barn och
              ungdomar med invandrarbakgrund.
            </seg>
            <seg n="23accff2">
              Årligen försvinner flera barn. Det hände inte bara för tio år
              sedan. I somras var jag, Jacob Johnson och några andra vänsterpartister
              på besök i norra Irak. Vi besökte kvinnocentret Asuda. Khanim
              Latif som är direktör sade: Vad skönt att ni är här. Ni är från
              Sverige, ett land som vi allihop har förväntningar på. Varför
              skulle ni inte agera och reagera? Jag har gett skydd till 20 av
              era ungdomar i det här centret.
            </seg>
            <seg n="4a2b160d">
              Fyra var fortfarande kvar när jag var där i slutet av oktober.
              Vi åkte dit med ett studiestipendium från talmannen för det här
              besöket. Vi ville se hur arbetet där fungerar, bland annat när
              det gäller kvinnor och barn. Man vet att barn försvinner från
              Sverige, men på den ambassad som är öppnad där har man inte kunskap
              om varför dessa barn försvinner och vilka villkor de har. De flyr
              från sina egna föräldrar där, och de försvinner också från Sverige.
              Det är väldigt svårt för de här ungdomarna att hitta trygghet
              någonstans.
            </seg>
            <seg n="428a1eed">
              Vad gör vi i Sverige utöver satsningarna på personal, skolväsen
              och åklagarväsen? Jag undrar fortfarande vad vi gör när det gäller
              själva försvinnandet.
            </seg>
          </u>
          <note type="speaker" n="7c6856cb">
            Anf. 37 CARINA HÄGG (s):
          </note>
          <u who="carina_hagg_4f0222" xml:id="i-80d353983c554a18-8" n="36d6dd32">
            <seg n="9635d39b">
              Herr talman! I min valkrets, Jönköpings län, har länsstyrelsen
              uttryckt följande: Det förekommer säkerligen att flickor gifter
              sig enligt en religiös eller traditionell ceremoni och sedan betraktas
              av släkt och familj som gifta utan att giftermålet är giltigt
              enligt svensk lagstiftning.
            </seg>
            <seg n="8a8db2f0">
              Det stämmer med de bilder som jag har fått. Det har också uppmärksammats
              i samband med den tragiska händelsen då några unga kvinnor blev
              vad de trodde i lagens mening änkor. Det var de inte, och det
              påverkade naturligtvis också en del försäkringssystem. Det berodde
              på ren okunnighet. Man hade invaggats i tron att man var gift
              i juridisk mening. Sedan kan det också ha en känslomässig betydelse
              när man upptäcker att det inte är så i andras ögon.
            </seg>
            <seg n="62418aa1">
              Det finns många frågeställningar kring detta. Det är barnbrudar,
              barnäktenskap, ofrivilliga äktenskap, fruimport, äktenskap via
              ombud, tvångsäktenskap och arrangerade äktenskap. Det finns många
              olika begrepp som ibland går in i varandra och kan vara svåra
              att skilja ut. Jag tror inte att det som jag hoppas kommer till
              riksdagen i form av en proposition om trafficking och människohandel
              kommer att inkludera detta. Jag har inte uppfattat det så.
            </seg>
            <seg n="054ce722">
              Nu har vi diskuterat det här under mandatperioden och även tidigare.
              Vi har varit ganska tydliga med vad som händer före och efter
              18 år med omyndiga och myndiga. Men vi har inte vågat titta på
              detta med ekonomiska villkor och kusinäktenskap, och det har inte
              lett till några konkreta beslut.
            </seg>
            <seg n="0d62383a">
              Jag tycker att äktenskap via ombud borde vara lättast att angripa
              och fasa ut. Jag tycker inte att vi behöver vänta längre. Vi bör
              vara tydliga med hur lagstiftaren ser på detta, att vi stöder
              dessa unga kvinnor som är i ett underläge när det gäller att självständigt
              välja sin livssituation inklusive sin partner. De ska kunna känna
              vårt stöd.
            </seg>
            <seg n="5d1ee764">
              Detta är naturligtvis också något som påverkar de unga männen.
              I regel är det unga män, men det finns också förhållanden med
              stora åldersskillnader.
            </seg>
            <seg n="de5b82f1">
              Jag tycker att det är viktigt att mejsla ut en bättre lagstiftning
              kring detta, men vi måste också se det här i ett större sammanhang.
            </seg>
            <seg n="05b1c869">
              I vilken miljö befinner sig dessa barn? Jag kan känna oro inför
              religiösa friskolor med vissa teologiska tolkningar som förtecken.
              Jag kan känna oro för utvecklingen med etniska skolor. Om man
              isolerar barn som kanske kommer från en redan isolerad miljö och
              därför inte på samma sätt omfattas av det som ingår i våra lagliga
              rättigheter, om de stängs ute, om flickornas roll skjuts undan
              och deras möjligheter att påverka sin livssituation tonas ned
              då räcker det inte att ha en bra lagstiftning.
            </seg>
            <seg n="3f5c043b">
              Vi måste även se till helhetsmiljön. Vi ser siffror på att gendergapet
              ökar, kunskapsgapet i skolan ökar, segregeringen ökar. Alla dessa
              parametrar motverkar det som vi indirekt talar om i dag. Det är
              viktigt att statsrådet Nyamko Sabuni, som är ansvarig för jämställdhets-
              och integrationsfrågor, har möjlighet att väva samman de olika
              perspektiven.
            </seg>
            <seg n="4109b690">
              Vi har inte tid att vänta längre. Vi har utredningsmaterial.
              Vi vet vad vi kan göra. Nu gäller det att riksdagen före sommaren
              får möjlighet att fatta bra beslut till stöd för dessa barn och
              inte minst de unga flickorna.
            </seg>
          </u>
          <note type="speaker" n="fa5dfa2f">
            Anf. 38 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-32c1fac22106d515-13" n="d36b7adb">
            <seg n="719ad5c4">
              Herr talman! Tack, Amineh Kakabaveh och Carina Hägg, för att
              ni tar upp denna fråga till debatt!
            </seg>
            <seg n="ebd44352">
              Det är en berättigad fråga Amineh Kakabaveh tar upp. När det
              handlar om en försvunnen katt engagerar sig både medier och andra.
              Skillnaden är att i fråga om katten är det någon som anmäler att
              den är försvunnen. I det här fallet försvinner barn med föräldrarnas
              vetskap, och föräldrarna vill inte anmäla det. Då blir det svårt
              för myndigheter, grannar, skolan och andra att agera. Trots det
              tycker jag att man ska agera. Framför allt när barn tar kontakt
              med ambassader tycker jag att det ska finnas kunskap vid ambassaderna
              om hur man hjälper och stöder dessa barn så att de kan komma tillbaka
              hem. När barn försvinner från skolan är det bra att skolan frågar
              sig vart barnen tagit vägen efter sommarlovet; det gäller speciellt
              om barnen fortfarande går i grundskolan där vi har skolplikt.
            </seg>
            <seg n="26cdcc18">
              I en artikelserie i Sydsvenskan läste jag om en flicka som var
              elva tolv år gammal och blev bortgift. Hon blev gravid och fick
              barn. Historien förtäljer dock inte om flickan fortsatte att gå
              i skolan. Jag förundras över hur många lagar vi har brutit mot
              när en tolvåring kan bli bortgift, gravid och få barn. Det är
              föräldrabalken föräldrarna har inte tagit sitt ansvar som föräldrar.
              Det är socialtjänstlagen. Det kan vara skollagen ifall flickan
              inte kommer tillbaka till skolan. Det är barnkonventionen och
              så vidare, och så vidare.
            </seg>
            <seg n="a867f0f9">
              Det har vidtagits bra åtgärder för att bygga upp kunskapen hos
              relevanta tjänstemän runt om i vårt samhälle. Men jag håller med
              om att det nu är dags att ta nästa steg. Detta steg kan inte tas,
              och har inte kunnat tas, förrän vi fått en gedigen utredning om
              hur situationen i samhället ser ut. Vi kan inte lägga fram lagförslag
              och vidta åtgärder om vi inte vet hur målgruppen ser ut, vem som
              är mottagare, vem det är lagen ska skydda och på vilket sätt.
            </seg>
            <seg n="67f364fa">
              Det är inte så länge sedan som vi fick kännedom om fullmaktsäktenskap,
              det vill säga äktenskap där flickor, och också pojkar för den
              delen, blir bortgifta i sin frånvaro. Sedan får vi veta att svenska
              myndigheter godkänner den typen av äktenskap. Det är lätt att
              säga att det inte borde vara så, men det är trots allt en lagstiftning
              som funnits sedan lång tid tillbaka och som leder till att man
              kan erkänna den typen av äktenskap. För att förändra den måste
              vi ha utredningsförslag på plats, alltså innan vi kan ändra lagstiftningen.
            </seg>
            <seg n="5e4cf3bf">
              Jag kan lova både Kakabaveh och Hägg att det här är en prioriterad
              fråga. Vi har utredningsförslag på plats. Vi jobbar så fort vi
              kan med förslag till åtgärder om hur vi ska kunna stödja de unga
              flickor och pojkar som det handlar om.
            </seg>
            <seg n="79f12b7f">
              Man ska dock inte förakta det som redan har skett. Skollagen
              har ändrats. Från och med 2011 kommer det till exempel inte att
              vara tillåtet att slippa skolundervisning med hänvisning till
              religion och kultur. Barnskyddsutredningen har lagt fram sina
              förslag. Man föreslår att det ska vara möjligt att inleda utredningar
              utan föräldrars godkännande. Man föreslår också att de som är
              15 år ska kunna be om stöd, hjälp och insatser från socialtjänsten
              utan föräldrarnas medgivande. Allt detta är viktigt. Det är viktigt
              för de barn det handlar om, barn som befinner sig i de beskrivna
              situationerna.
            </seg>
            <seg n="bee6669d">
              Vi är alla medvetna, både i denna kammare och i regeringen, om
              att det tar tid att bereda frågor. Hur snabbt man än vill att
              det ska gå tar det de facto tid att lagstifta och ändra de befintliga
              lagarna. Mitt och regeringens mål är att snart återkomma med förslag
              på en utredare som ska lägga fram lagförslag på dessa områden.
            </seg>
          </u>
          <note type="speaker" n="e9056a60">
            Anf. 39 AMINEH KAKABAVEH (v):
          </note>
          <u who="amineh_kakabaveh_08f6a8" xml:id="i-8ac4041c5533c39f-1" n="80edd4c2">
            <seg n="3957cd3f">
              Herr talman! Det inte mer än rätt att vi ska känna oss djupt
              ledsna och djupt upprörda över att ingen tar ansvar. Dess barn
              och ungdomar har all rätt att vara besvikna på oss politiker och
              på samhället som inte tar ansvar. Jag träffar själv många av dessa
              tjejer.
            </seg>
            <seg n="f05bdbf3">
              För några veckor sedan träffade jag den före detta svenska ambassadören
              i Pakistan, Ann Wilkens, och ville att hon skulle medverka i en
              debatt. Hon sade att hon var glad över att jag lyfte fram dessa
              frågor. Hon sade också att hon för åtta år sedan skrivit brev
              till den förra regeringen, till både justitieministern och jämställdhetsministern,
              om att hon träffat tjejer vars båda knän blivit sönderslagna av
              familjen för att de inte skulle kunna gå till ambassaden. Det
              hände i både Afghanistan och Pakistan.
            </seg>
            <seg n="2d951154">
              Det här problemet är mycket utbrett, och som jag sade är det
              bara att djupt beklaga att de normer som gäller för majoritetssamhället
              inte gäller för barn och ungdomar med annan bakgrund i Sverige.
              Jag har mött många av dem. Jag har svårt att inte börja gråta
              när jag tänker på det tvång som barnäktenskap innebär. Det handlar
              om hela livet för de barn som blir utsatta. 13-åringar ringer
              från Irak och Syrien och gråter. Jag har varit med om att en kille
              förra året ringde 22 gånger från Ghana.
            </seg>
            <seg n="273f6a1e">
              Vem fattar besluten? Jo, kommunalpolitikerna. De säger, precis
              som ministern, att föräldrarna är med på det. Däremot frågar man
              inte föräldrarna varför de, när de lämnar sina barn i hemlandet,
              själva kommer tillbaka hit om de nu tycker att det är så tryggt
              i hemlandet. Varför ska vi vänta tills dessa tjejer och killar
              blir 18 år och kan ta sig tillbaka hit? Ska de då komma tillbaka
              och tycka om Sverige, känna sig välkomna och hemma i Sverige som
              svikit dem? Både från skolans och från föräldrarnas sida har de
              blivit svikna.
            </seg>
            <seg n="dbe9f172">
              Det är ett misslyckande av föräldrarna och av samhället när man
              skickar i väg barnen. Jag har som socialarbetare, men också som
              kommunpolitiker, varit med om att majoriteten suttit och fattat
              beslut om att LVU ska upphöra att gälla eftersom barnen försvunnit
              eller inte befinner sig här i landet. Sedan ger man massor med
              förklaringar för att få legitimitet för sitt beslut. Det är oacceptabelt.
            </seg>
            <seg n="7857016f">
              Jag tycker inte att vi ska vänta längre med tanke på det lidande
              det innebär för många barn och ungdomar. Många tjejer blir brutalt
              misshandlade. Det är fråga om brutalitet när knäna blir sönderslagna
              så att de inte ska kunna gå ut och träffa kompisar eller hitta
              en utväg, till exempel genom att gå till ambassaden.
            </seg>
            <seg n="8c322bc9">
              Det är bra med rättsskärpningen. Det är bra att straffskalorna
              ska höjas, att straffen ska bli högre än de är i dag. Det finns
              ett stort behov att fylla igen föräldrarnas och myndigheternas
              kunskapsluckor, att se till att detta inte ska förekomma. Därför
              är det viktigt att skärpa lagen.
            </seg>
            <seg n="1ac05361">
              I går var det den 8 mars, internationella kvinnodagen. I dag,
              den 9 mars, lyfter vi fram dessa frågor i Sveriges riksdag. Vi
              måste se till att lagen gäller alla, på samma sätt som vi säger
              att Sverige är världens mest jämställda land. Lagarna och reglerna
              måste gälla alla.
            </seg>
          </u>
          <note type="speaker" n="75ec2ace">
            Anf. 40 CARINA HÄGG (s):
          </note>
          <u who="carina_hagg_4f0222" xml:id="i-80d353983c554a18-9" n="36d6dd32">
            <seg n="ffd7e86f">
              Herr talman! Jämställdhetsministern talar i dag, den 9 mars,
              på ett annat sätt än jag uppfattade att hon talade den 8 mars,
              på internationella kvinnodagen. Då uppfattade jag, och säkert
              många andra som lyssnade på henne, att hon var tydligare med vad
              som skulle komma från regeringen när det gällde dessa frågor.
              I dag får vi inte något besked vare sig om när det ska komma förslag,
              på vilket sätt eller vad de kan tänkas innehålla. Det tycker jag
              är sorgligt. Vad ska då komma den 10 mars? Ännu är det bara dagen
              efter den internationella kvinnodagen.
            </seg>
            <seg n="baec1fbb">
              Nyamko Sabuni säger att man måste ha en beredningsprocess. Jag
              tolkar henne så, alltså att man från regeringens sida måste veta
              vad man lägger fram. Den uppfattningen delar jag och önskar att
              det skedde på ett tydligare sätt i fler frågor.
            </seg>
            <seg n="09218f18">
              Men det är andra delar som den här frågeställningen ändå är beroende
              av och hänger samman med: hur det ser ut i skolan, att man drar
              sig tillbaka från socialförvaltningen på vissa områden, att samhället
              drar sig undan. Vi får ofta rapporter om de starkare eleverna
              eller eleverna från starkare hemförhållanden, oberoende av om
              de har invandrarbakgrund eller oberoende av bakgrund i familjen
              som sådan. De flyttar. Man sätter sina barn i religiösa skolor
              eller i innerstadsskolor.
            </seg>
            <seg n="0510f57a">
              Kvar blir de ungar vars föräldrar kanske är de mest utsatta och
              har den tyngsta situationen. De lämnas åt sitt öde av samhället
              som de uppfattar det. Då ska man också hantera och agera i de
              här frågorna. Det vore önskvärt att regeringen hade berett de
              andra frågeställningarna, hur vi organiserar samhället och förutsättningar
              för barn och familjer i områden där det här är något mer förekommande
              som problem än på andra håll.
            </seg>
            <seg n="82bfb1dc">
              Så är icke fallet. Där skulle jag vilja ha en reflexion. När
              kommer besluten? Den här delen borde vara någorlunda lätt att
              reda ut snabbt. Det handlar om fullmaktsäktenskap och ombudsäktenskap.
              Det borde utageras.
            </seg>
          </u>
          <note type="speaker" n="f3c017cf">
            Anf. 41 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-32c1fac22106d515-14" n="d36b7adb">
            <seg n="a3df691a">
              Herr talman! Jag delar den sorg som Amineh Kakabaveh ger uttryck
              för i denna kammare och denna talarstol. Jag delar verkligen sorgen
              att det finns så många flickor och pojkar i dag som lever under
              sådana förhållanden som vi här beskriver.
            </seg>
            <seg n="467fbeb3">
              Jag delar inte uppfattningen att barn med invandrarbakgrund inte
              skulle vara värda något i vårt samhälle. Men kunskapen har inte
              varit tillräcklig. Det är viktigt att vi rustar myndigheter med
              redskap för att kunna hantera denna problematik och att vi rustar
              politiker och journalister med kunskap för att vi ska kunna lyfta
              upp de här frågorna.
            </seg>
            <seg n="66fb7d26">
              Men man får aldrig glömma att föräldrar har ett ansvar. Vi kan
              inte behandla utrikes födda föräldrar på annat sätt än vi behandlar
              etniska svenska föräldrar. Man måste alltid visa lite respekt
              för föräldraansvaret.
            </seg>
            <seg n="7c72c5c3">
              Om föräldrar bestämmer sig för att deras barn ska bo utomlands
              kan inte vi stoppa det av vilken anledning som helst. Det måste
              först kartläggas i så fall och vara tydligt att barnet är skickat
              utomlands för att utsättas för saker som inte är lämpliga eller
              är olagliga i vårt land. Vi tvångsomhändertar inte barn för att
              deras föräldrar bestämmer sig för att barnen ska bo utomlands.
            </seg>
            <seg n="af27c69f">
              Det finns många barn i vårt land som lever under svåra förhållanden.
              Det är också svårt att hantera den problematiken. Vi har barn
              som utsätts för misshandel utöver dem som lever med hederstraditioner.
              Vi har barn som utsätts för sexuella övergrepp och barn som lever
              med föräldrar som missbrukar.
            </seg>
            <seg n="3525ca42">
              Alla dessa problem är likartade. Det är svårt för myndigheter
              att veta när de ska ingripa. Någon måste anmäla, någon måste ha
              sett, och någon måste bry sig.
            </seg>
            <seg n="903a8477">
              Det är viktigt att vi sänder ut budskapet till medborgarna att
              man måste bry sig. Man måste kunna se de barn som man har omkring
              sig.
            </seg>
            <seg n="bb0d6e8d">
              Jag vill också säga till Amineh Kakabaveh och Carina Hägg att
              denna fråga och detta fenomen inte är något nytt i Sverige. Ni
              tillhör partier som har styrt detta land sedan 1994. Inte mycket
              hände under den tiden.
            </seg>
            <seg n="0548cd6d">
              Det stora som hände var att den socialdemokratiska regeringen
              då tillsatte en utredare som landade i att uppmärksamma problem
              med hederstraditioner, hederskultur, hedersvåld och hedersförtryck.
              Det var rasism, vilket förhindrade att saker och ting kunde ske
              på detta område.
            </seg>
            <seg n="8e662530">
              I samband med mordet på Fadime Sahindal vaknade den dåvarande
              jämställdhetsministern jag tror att det var Mona Sahlin. Först
              då började vi vidta åtgärder. När jag tog över denna post som
              jämställdhetsminister fanns det väldigt lite kunskap på detta
              område.
            </seg>
            <seg n="0c7b7ff7">
              Jag vill åter komma tillbaka till att vi inte kan vidta åtgärder
              utan att ha kunskap om hur det ligger till. Nu har vi mer kunskap
              om hur det ligger till. Jag lovar att vi snart återkommer med
              åtgärder på detta område. Jag är också övertygad om att det paket
              vi kommer att presentera inte kommer att innehålla helheten för
              att komma till rätta med dessa problem. Jobbet måste fortsätta.
            </seg>
            <seg n="6f9a467f">
              Det är viktigt att vi tar nästa steg nu. Vi har byggt upp kunskapen.
              Det är dags att ta nästa steg. Hur använder vi de relevanta redskap
              som kan finnas? Hur utformar vi lagstiftningen för att skydda
              de här flickorna och pojkarna på ett bättre sätt än vi gör i dag?
            </seg>
            <seg n="c8d41793">
              Jag kan inte hasta fram i dessa frågor. Vi får ta den beredningstid
              som behövs, men mitt mål är att vi ska presentera ett paket för
              att på ett bättre sätt skydda de här flickorna och pojkarna.
            </seg>
          </u>
          <note type="speaker" n="761f33f6">
            Anf. 42 AMINEH KAKABAVEH (v):
          </note>
          <u who="amineh_kakabaveh_08f6a8" xml:id="i-8ac4041c5533c39f-2" n="80edd4c2">
            <seg n="c1e4b61a">
              Herr talman! Jag tackar ministern för svaret på de här frågorna.
              Vi är överens om att det här är ett samhällsproblem och att det
              ska tas avstånd från det. Det gäller att ge kunskap och möjlighet
              också till föräldrarna. De ska veta att det inte är till barnens
              bästa att lämna dem i ett land där det är krig, misär och elände.
            </seg>
            <seg n="b54f4f13">
              Tvångsäktenskap och arrangerade äktenskap kommer inte de flesta
              av barnen eller de vuxna att bli lyckliga av i framtiden. Vi ser
              att det finns i generation efter generation, även om man har hopp
              om att nästa generation ska få bättre möjligheter. I vissa fall
              gäller tyvärr inte det.
            </seg>
            <seg n="e5b14dae">
              När det gäller människor med annan bakgrund är det självklart
              en strävan att det inte ska finnas en dubbel lagstiftning. Svenskt
              rättsväsen ska gälla som bygger på demokrati, mänskliga rättigheter
              och individens rätt. Det ska gälla alla. Det är det vi ska sträva
              efter, inte efter tradition, religion och andra aspekter.
            </seg>
            <seg n="b8a3c10a">
              När det gäller den förra regeringen har vi i Vänsterpartiet varit
              emot och tagit avstånd från det sedan rapporten från Ungdomsstyrelsen
              kom. Vi har skriftligen deklarerat att vi tar avstånd från detta
              och att barngifte och tvångsgifte ska förbjudas.
            </seg>
            <seg n="334f1b60">
              Tyvärr har det inte kommit något sådant från regeringens sida,
              även om Gift mot sin vilja , rapporten från Ungdomsstyrelsen,
              finns. Den är inte heller känd för så många instanser, inom skolväsendet
              eller andra.
            </seg>
            <seg n="3bc7b628">
              Med information kommer man ut. Det handlar inte bara om att stifta
              lagar utan om att människor ska ta till sig det. Myndigheter ska
              få veta. Jag har varit i många skolor. Ingen känner tyvärr till
              detta.
            </seg>
            <seg n="8c066590">
              Jag hoppas att regeringen och ministern ska se till att en kommission
              upprättas för att man ska undersöka det antal barn och ungdomar
              som försvinner och hur man ska göra. Det behövs en kommission.
            </seg>
          </u>
          <note type="speaker" n="2d39803a">
            Anf. 43 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-cc7feb6307ca8f1f-0" n="d36b7adb">
            <seg n="6d60d1cb">
              Herr talman! Jag vill tacka Amineh Kakabaveh för att vi får diskutera
              dessa frågor än en gång. Det är mycket viktiga frågor för mig
              och för regeringen. Det är viktiga frågor som jag lovar att vi
              så snart som möjligt återkommer till. Mer måste göras.
            </seg>
            <seg n="7b34c24b">
              Amineh Kakabaveh talar om skolor som inte känner till utredningen.
              Jag önskar då att hon informerar om att den finns och att de faktiskt
              kan söka information på Ungdomsstyrelsen om denna. Det är ingen
              tradition att regeringen skickar ut utredningar till myndigheter.
              Skolor i det här fallet, socialtjänsten och andra relevanta myndigheter
              får ta sitt ansvar att söka den information som finns.
            </seg>
            <seg n="76771b3e">
              Myndigheterna har också ansvar att informera om vad som pågår
              och om hur de själva jobbar med de här frågorna, hur de kan stödja
              flickor och pojkar i den här situationen. Det måste bli bättre.
              Det måste bli mer offentligt. Det måste också vara lätt för de
              människor som det berör att hitta information. Oavsett vilka myndigheters
              hemsidor de går in på ska de kunna hitta information om hur de
              kan få hjälp och stöd när de behöver det.
            </seg>
          </u>
          <note n="b944b250">
            Överläggningen var härmed avslutad.
          </note>
          <note n="9a5115c1">
            8 § Anmälan om inkomna uppteckningar från EU-nämndssammanträden
          </note>
          <note n="6cd9465d">
            Förste vice talmannen anmälde att uppteckningar från EU-nämndens
            sammanträden fredagen den 22 januari, fredagen den 12 februari
            och fredagen den 19 februari inkommit.
          </note>
          <note n="00557916">
            9 § Anmälan om inkommen faktapromemoria om förslag från Europeiska
            kommissionen
          </note>
          <note n="a50d3277">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="unknown" xml:id="i-13559e59fadb23e7-0" n="d36b7adb">
            <seg n="58a9c433">
              KOM(2009)611
            </seg>
          </u>
          <note n="887836a5">
            10 § Förnyad bordläggning
          </note>
          <note n="8dca830d">
            Föredrogs och bordlades åter
          </note>
          <note n="6ad23187">
            11 § Bordläggning
          </note>
          <note n="9c235f75">
            Anmäldes och bordlades
          </note>
          <note n="2160d246">
            12 § Anmälan om interpellationer
          </note>
          <note n="938c4396">
            Anmäldes att följande interpellationer framställts
          </note>
          <note n="cf955da4">
            den 5 mars
          </note>
          <note n="3b056086">
            Wiwi-Anne Johansson
          </note>
          <note n="be59fb9a">
            den 9 mars
          </note>
          <note n="79d81802">
            Hillevi Larsson
          </note>
          <note n="f46ea37c">
            Interpellationerna redovisas i bilaga som fogats till riksdagens
            snabbprotokoll tisdagen den 16 mars.
          </note>
          <note n="64515f50">
            13 § Anmälan om frågor för skriftliga svar
          </note>
          <note n="31fefd48">
            Anmäldes att följande frågor för skriftliga svar framställts
          </note>
          <note n="cf955da4">
            den 5 mars
          </note>
          <note n="e0cc979a">
            Krister Örnfjäder
          </note>
          <note n="e0cc979a">
            Krister Örnfjäder
          </note>
          <note n="e0cc979a">
            Krister Örnfjäder
          </note>
          <note n="e0cc979a">
            Krister Örnfjäder
          </note>
          <note n="e0cc979a">
            Krister Örnfjäder
          </note>
          <note n="86407a9b">
            Göte Wahlström
          </note>
          <note n="124a4b0c">
            Hans Olsson
          </note>
          <note n="124a4b0c">
            Hans Olsson
          </note>
          <note n="4998e9ea">
            Ronny Olander
          </note>
          <note n="12527da1">
            den 8 mars
          </note>
          <note n="298c8101">
            Per Bolund
          </note>
          <note n="be59fb9a">
            den 9 mars
          </note>
          <note n="fef12646">
            Britta Rådström
          </note>
          <note n="14d34bef">
            Elina Linna
          </note>
          <note n="fef12646">
            Britta Rådström
          </note>
          <note n="9e972a99">
            Kerstin Haglö
          </note>
          <note n="4bb9d9d6">
            Frågorna 2009/10:609617 redovisas i bilaga som fogats till riksdagens
            snabbprotokoll tisdagen den 9 mars.
          </note>
          <note n="a15caec6">
            Övriga frågor redovisas i bilaga som fogats till riksdagens snabbprotokoll
            tisdagen den 16 mars.
          </note>
          <note n="0939e52a">
            14 § Kammaren åtskildes kl. 15.09.
          </note>
          <note n="d3f7d48c">
            Förhandlingarna leddes av förste vice talmannen.
          </note>
          <note n="d9f91e86">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
